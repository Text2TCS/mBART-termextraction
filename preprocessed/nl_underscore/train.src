Corruptie?
Niet in ons bedrijf …      Preventie van corruptie in het bedrijfsleven      Voorwoord      België is zich bewust van zijn centrale positie binnen de Europese Unie en zet zich sinds heel wat jaren in voor de strijd tegen corruptie in het kader van nationale en internationale commerciële transacties.
Hiertoe werd, op het einde van de jaren '90, een belangrijke hervorming doorgevoerd met betrekking tot de aspecten van zowel de strafrechtelijke verantwoordelijkheid van rechtspersonen als fiscale en strafrechtelijke implicaties.
Sindsdien is de strijd tegen corruptie een prioriteit van de Belgische regering in het Nationale Veiligheidplan 2008-2011.
Corruptie komt onder verschillende vormen voor en wordt streng bestraft.
Via deze brochure wil België de bedrijven die op de internationale markten van goederen en diensten actief zijn, sensibiliseren voor de gevolgen van corruptie.
Een verantwoordelijk management vereist een duidelijk omschreven definitie van wat aanvaardbaar of onaanvaardbaar is.
Met deze brochure wil België de commerciële actoren informeren en waarschuwen voor de risico's die met hun professionele contacten gepaard gaan.
Wat is corruptie?
Corruptie is een criminaliteitsfenomeen dat heel wat maatschappelijke schade kan aanrichten.
Het leidt tot concurrentievervalsing, schrikt investeerders af en brengt de verdere ontwikkeling van gezonde ondernemingen in gevaar.
Corruptie is moreel verwerpelijk en ondergraaft het vertrouwen in de maatschappij en de democratie.
Zij wordt door het zakenleven als de belangrijkste hinderpaal van investeringen in bepaalde landen beschouwd.
Op langere termijn veroorzaakt corruptie een meerkost, zowel voor de gemeenschap als voor de bedrijven.
Het gaat ook dikwijls gepaard met een verlies aan kwaliteit en aan veiligheid.
Voor zowel een rechtspersoon als een natuurlijk persoon is corruptie het verzoeken, aanvaarden of ontvangen van een voordeel van eender welke aard om, in het kader van zijn functie, een welbepaald gedrag aan te nemen.
Het is ook het voorstellen of verlenen van een dergelijk voordeel opdat een persoon een dergelijk gedrag zou aannemen.
De wetgeving is van toepassing op Belgische personen en bedrijven, actief zowel in België als in het buitenland.
België maakt ook geen onderscheid tussen nationale, internationale en buitenlandse ambtenaren.
Het maakt niet uit of de omkoping rechtstreeks of via tussenpersonen gebeurt, noch of het voordeel voor zichzelf of voor een derde bedoeld is.
Het is ook irrelevant of dit in de publieke of de private sector gebeurt.
Zowel de persoon die dergelijke voordelen aanbiedt als de persoon die ze aanvaardt, kunnen veroordeeld worden voor corruptie.
De Belgische wetgeving viseert bijgevolg zowel de publieke als de private omkoping en zowel de actieve als de passieve omkoping.
Met andere woorden, corruptie kan zich voordoen op verschillende niveaus en onder verschillende vormen.
Al deze vormen van corruptie zijn strafbaar in België.
Voor de private corruptie is weliswaar een bijkomende voorwaarde vereist: de omkoping moet zonder medeweten en zonder machtiging van de raad van bestuur of de algemene vergadering, de lastgever of de werkgever gebeuren.
Het Belgische Strafwetboek bevat twee hoofdstukken die van belang zijn in de strijd tegen corruptie: de artikelen 246 e.v.
van het Strafwetboek betreffende de publieke omkoping en de artikelen 504bis en ter voor wat betreft de private omkoping.
Straffen kunnen gaan van zes maanden tot drie jaar gevangenisstraf en mits verzwarende omstandigheden zelfs tot tien jaar.
Qua geldboete kunnen sommen gevorderd worden tot 100 000 euro.
Naast de negatieve publiciteit van een strafproces, kan een rechtspersoon ook van de lijst met erkende bedrijven voor overheidsopdrachten worden geschrapt.
In België is deelnemen aan de vergunning van overheidsopdrachten immers verboden voor bedrijven die veroordeeld zijn geweest voor deelname aan een criminele organisatie, omkoping, fraude, witwassen of elk ander misdrijf dat door zijn aard de beroepsmoraal aantast.
Andere handelingen zijn eveneens strafbaar.
Zo is er artikel 314 van het Strafwetboek dat de belemmering van de vrijheid van opbod of van inschrijving bij toewijzingen van de eigendom, van het vruchtgebruik of van de huur van roerende of onroerende zaken van een onderneming, van een levering, … bestraft met een gevangenisstraf van 15 dagen tot zes maanden en met een geldboete van 100 euro tot 3000 euro.
De fiscale wetgeving voorziet er bovendien in dat elk corruptie-element dat op basis van het Strafwetboek kan worden vervolgd, zowel voor een rechtspersoon als voor een natuurlijke persoon, niet aftrekbaar is van de belastbare basis.
Ambtshalve wordt tevens een aparte bijdrage van 309 % van de waarde van het element aan de rechtspersoonlijke belastingbetaler opgelegd.
Te vermenigvuldigen met de wettelijke opdecimes.
De geldboete kan zowel cumulatief met de gevangenisstraf als apart opgelegd worden.
Artikel 8 van de wet van 10 februari 1999 betreffende de bestraffing van corruptie, B.S., 23 maart 1999.
Artikel 11 van het koninklijk besluit van 23 november 2007 tot wijziging van de wet van 24 december 1993 betreffende de overheidsopdrachten en sommige opdrachten voor aanneming van werken, leveringen en diensten en van sommige koninklijke besluiten tot uitvoering van deze wet, B.S., 7 december 2007.
Te vermenigvuldigen met de wettelijke opdecimes.
Artikel 219 WIB 1992.
Wat kunnen bedrijven doen?
Corruptie is één van de belangrijkste hinderpalen voor bedrijven die op buitenlandse markten opereren.
Afhankelijk van de sector en het land bestaat de kans dat men vroeg of laat met corrupt gedrag te maken krijgt.
Het komt er dus op neer voldoende voorbereid te zijn.
Deze brochure wil een aantal tips aanbieden over hoe men corrupte praktijken kan vermijden en bestrijden.
Gedragsregels verbieden corruptie, ongeacht de nagestreefde doelstelling.
Dit geldt dus niet louter voor het verkrijgen of behouden van een markt.
Dit verbod omvat niet alleen de betaling van commissies aan ambtenaren, maar ook hun geheimhouding in contracten van onderaanneming, consulting, 'technische bijstand' in het buitenland, …  De betaling van vertegenwoordigers ter plaatse zou zich moeten beperken tot de betaling van rechtmatige diensten.
De controle van de bedrijfsrekeningen moet duistere of buitenboekhoudkundige rekeningen vermijden.
De reglementering inzake de financiering van politieke partijen moet worden nageleefd en de directie- of controle-instanties van de bedrijven moeten van vastgestelde boekhoudkundige anomalieën op de hoogte worden gesteld.
De belangrijkste maatregelen van goed bestuur kunnen in deontologische codes worden opgenomen.
Het beste signaal naar het bedrijfspersoneel blijft evenwel het door de bestuurders gestelde voorbeeld.
Het is immers soms moeilijk een onderscheid te maken tussen corruptie en normale zakencontacten.
Er bestaan grijze zones waar bijzondere aandacht naar moet uitgaan om delicate situaties op te lossen.
Handel drijven met het Irak van Saddam Hussein kon veel geld opbrengen, maar ook zware gevolgen hebben, zowel voor de reputatie van het bedrijf als op strafrechtelijk vlak.
Daarbovenop waren er ook de commissies die aan de Iraakse beambten en hun tussenpersonen dienden te worden betaald.
België bestraft het omkopen van zowel buitenlandse ambtenaren als personen die instaan voor een Belgische openbare dienst.
Door het uitvoeren van evaluatieopdrachten, ziet de OESO (Organisatie voor Economische Samenwerking en Ontwikkeling) er op toe dat de nationale overheden de anticorruptieovereenkomst van 1997 daadwerkelijk toepassen.
Spijtig genoeg werden te weinig bedrijven totnogtoe gewezen op de goede praktijken.
Herken alarmsignalen en pas op voor de risico's  Onderstaande voorbeelden maken duidelijk dat corruptie en/of afpersing vanwege tactloze ambtenaren of andere personen vele vormen kan aannemen en bedrijven voor moeilijke situaties kan plaatsen.
Daarom is het belangrijk de alarmsignalen in een vroeg stadium te herkennen zodat risicovolle situaties zo veel mogelijk vermeden kunnenworden.
Enkele dollars in mijn paspoort zorgen er voor dat ik niet het risico loop een uur langer in de luchthaven te moeten blijven totdat de lokale overheden mijn papieren checken.
Mijn aankoopdirecteur heeft een geheim akkoord gesloten met een leverancier die stelselmatig wordt gekozen voor de producten die ik aan mijn filialen lever.
Er zijn twee mogelijkheden: ik schuif deze directeur discreet opzij waardoor hij bij de concurrentie hoogtij zal vieren of ik dien klacht in tegen hem zonder vrees voor eender welke publiciteit.
Mijn bedrijf zal aantonen dat het begaan is met de prijs die ik de consument laat betalen zonder onnodige en contraproductieve commissie.
Ik weet dat de leiders van een bepaald land iets afromen op de levering van grondstoffen.
Moet ik met mijn collega's uit andere landen samenwerken om hen te doen inzien dat deze praktijken tot het verleden behoren?
Niemand verplicht mij ertoe handel met hen te drijven.
Ik ga met de directeur van een openbare instelling naar de voorstelling van mijn nieuwste product op een zonnige bestemming (Madrid of Rome of San Francisco) en neem de volledige week voor de tests.
Waarom nodig ik hem/ haar niet uit om mijn nieuw materiaal in de dichtstbijzijnde Belgische fabriek te bezichtigen?
Er dient ook te worden gewezen op enkele mogelijke straffen, bovenop de strafrechtelijke vervolgingen, die u kunnen worden opgelegd wanneer u op deze manier handelt.
De Wereldbank kan u aan een zwarte lijst toevoegen van bedrijven en/of personen die geraadpleegd wordt voor verschillende markten die subsidies of ontwikkelingshulp krijgen.
De Europese Unie kan de betaling van subsidies aan het programma waaraan u meewerkt, opschorten.
U mag ook niet vergeten dat corruptie aanstekelijk kan werken.
Indien het intern bekend raakt dat u ambtenaren omkoopt, dan zal de verleiding groter zijn om goederen van het bedrijf te verduisteren of zich in zijn eigen activiteitenveld te laten omkopen.
Als een ethisch gedrag als voorbeeld wordt gesteld, dan geldt ook het omgekeerde.
Een keer corrupt, altijd corrupt?
Wanneer u zichzelf compromitteert door te frauderen, dan komt u in een kwetsbare positie terecht.
Wanneer er geen weg meer terug is, dan wordt het moeilijk om geen smeergeld meer te betalen zonder chantage te moeten ondergaan.
Bij een handelsgeschil dat het verbreken van het contract tot gevolg heeft, is het niet mogelijk sommen terug te eisen die wettelijk niet bestaan.
Actie ondernemen: wat kan een bedrijf in de praktijk doen?
Informeer uzelf  U informeert zich.
Dat is een goed begin.
Informatie is het eerste en het beste wapen in de dagdagelijkse strijd die bedrijven dienen te leveren tegen corrupte bedrijfspraktijken.
Deze brochure bevat enkele (nationale en internationale) websites om deze informatie aan te vullen.
Raadpleeg bijvoorbeeld de 'ICC Rules of Conduct and Recommendations for Combating Extortion and Bribery' opgesteld door de internationale werkgeversorganisatie ICC.
Deze kunnen omschreven worden als een methode van zelfregulering, waarbij de basisregels ter preventie van corruptie door bedrijven uit de doeken worden gedaan.
Hoewel zij geen wettelijke waarde hebben, geven deze ICC gedragsregels een overzicht van de meest deugdelijke bedrijfspraktijken.
Door deze gedragsregels hebben bedrijven het gemakkelijker om hun wettelijke verplichtingen en verantwoordelijkheden te vervullen.
Daarenboven beschikt ICC over een andere belangrijke tool: 'ICC Fighting Corruption: A Corporate Practices Manual'.
Deze uitgave heeft de bedoeling internationale bedrijven te helpen om aan de ICC Rules en het OESO-verdrag ter bestrijding van omkoping van buitenlandse ambtenaren in internationale handelstransacties van 1997 te voldoen.
Bovendien heeft ICC-België de brochure 'Hoe Corruptie voorkomen?'
uitgegeven.
De brochure is een praktische handleiding voor het bedrijfsleven dat met corruptiepogingen wordt geconfronteerd.
Hierin wordt bedrijven onder andere voorgesteld zelf een gedragscode op te stellen en hun werknemers daarover te informeren.
Op de website van de ngo Transparency International kan u voorbeelden van bedrijfsinitiatieven tegen corruptie terugvinden: de 'Transparency International Business Principles' voor grote, internationale bedrijven en de 'SME Edition' voor de kleine en middelgrote ondernemingen.
De Belgische afdeling van Transparency International organiseert eveneens opleidingen en kan advies verstrekken over de strijd tegen corruptie.
Nog een onschatbare bron van informatie is de gids 'Fighting Corruption through Collective Action', te vinden op de website van de Wereldbank.
Onderneem actie Het is van belang dat u in de strijd tegen corruptie niet stil zit.
Onderneem actie, zowel preventief als reactief.
Denk na over een strategie om corruptie binnen uw dienst of uw bedrijf aan te pakken.
Wat zijn uw zwakke punten?
Op welk vlak loopt u risico's en hoe denkt u in te spelen op delicate situaties?
Zo zal u in alle rust goede beslissingen kunnen nemen, zonder aan een crisissituatie het hoofd te moeten bieden.
Deze maatregelen zullen afhangen van de grootte van uw bedrijf en van de mate waarin het aan risicolanden of -sectoren is blootgesteld.
Indien u alle geledingen van uw klein bedrijf in de hand hebt, is het risico dus kleiner.
Indien u zich reeds bewust bent van de corruptieproblematiek, dan dient u nog uw medewerkers te sensibiliseren.
Dit kan bijvoorbeeld via deontologische codes en transparante aankoop- en marktprocedures.
Identificeer bijvoorbeeld ook de jobs die risico's inhouden op het gebied van corruptie en screen de hiervoor in aanmerking komende kandidaten zorgvuldig, organiseer regelmatig integriteitstrainingen met uw personeel, wees vooruitziend en betaal uw personeel een voldoende ruim salaris, stel bijvoorbeeld een checklist op van omkopingsrisico's die eigen zijn aan uw bedrijf(s(tak), stel een handleiding van best practices op, stel een gedragscode op, … Bovendien voorziet u best in een beschermingsmechanisme voor personen die feiten binnen uw bedrijf melden.
Dit vormt een krachtig instrument om corruptie te bestrijden.
De belangrijkste ngo die zich met corruptie bezighoudt, heet niet voor niets Transparency International.
Corruptie gebeurt achter de schermen.
Daarom zijn duidelijke procedures en het beginsel van dubbele controle van belang.
Er kan ook een rotatie van de meest blootgestelde posten worden opgezet.
Blijf waakzaam Zie ten slotte toe op de toepassing van de vastgestelde procedures en de regels van het goed bestuur die door u werden vastgelegd, want als ze niet in de praktijk worden omgezet, dan wordt uw inzet snel overbodig.
Zoek bij problemen hulp en advies bij de geijkte kanalen: uw vakorganisatie, uw vakbond, het Verbond van Belgische Ondernemingen (VBO), Kamer van koophandel, de (politionele en gerechtelijke) overheden, ....     En vergeet niet dat uw medewerking voor ons van groot belang is.
De openbare diensten kunnen immers niet alleen te werk gaan in de strijd tegen corruptie.
Wat doet België tegen corruptie?
Op internationaal vlak  Door de internationalisering van de handel en de uitbreiding van de Europese Unie is het besef gegroeid dat corruptie een fenomeen is dat internationale aanpak vereist.
Vandaar ook de steun voor gemeenschappelijke regels die de corruptie aanpakken over de grenzen heen, waarbij men zich niet meer beperkt tot de eigen nationale ambtenaren en/of personen en bedrijven, maar ook corruptie van buitenlandse ambtenaren en/of personen en bedrijven strafbaar stelt.
Belgische bedrijven die actief zijn op de internationale markt moeten dus beseffen dat corrupt gedrag noch in de nationale, noch in de internationale handel wordt aanvaard en ze moeten er zich tegelijk van bewust zijn dat zij ook in het buitenland strafrechtelijk aansprakelijk kunnen worden gesteld voor corrupte praktijken.
De belangrijkste internationale initiatieven en processen worden hierna opgesomd.
De Overeenkomst van de Verenigde Naties ter bestrijding van corruptie van 31 oktober 2003 is in werking getreden in december 2005.
Dit is het eerste globale instrument in de strijd tegen corruptie en bevat onder meer bepalingen betreffende preventieve maatregelen, strafbaarstelling van corruptie, internationale samenwerking en technische assistentie.
De Overeenkomst geniet brede steun: al meer dan 100 lidstaten hebben ze geratificeerd, waaronder ook België.
Het Mondiaal Pact van de Verenigde Naties brengt bijna 5000 bedrijven en organisaties bijeen van over de hele wereld.
De leden ervan verplichten er zich toe in hun activiteiten en strategieën tien principes toe te passen op het gebied van mensenrechten, werk, milieu en bestrijding van corruptie.
De leden rapporteren jaarlijks over de implementatie van deze principes.
Er werd zopas een Belgische afdeling opgericht.
Het Strafrechtelijk Verdrag ter bestrijding van corruptie van de Raad van Europa van 1999 bevat bepalingen over zowel actieve als passieve corruptie in de publieke en de private sector.
België heeft dit Verdrag geratificeerd in 2004, en maakt ook deel uit van de GRECO (Groupe d'états contre la Corruption) dat de toepassing van het Verdrag in de lidstaten controleert.
Het Burgerrechtelijk Verdrag ter bestrijding van corruptie van de Raad van Europa van 1999 behandelt de burgerlijke aspecten van corruptie.
België heeft dit Verdrag geratificeerd in 2007.
De OESO-Overeenkomst ter bestrijding van omkoping van buitenlandse ambtenaren in internationale handelstransacties van 1997 is van groot belang voor de Belgische private sector.
Het doel van de OESO-Overeenkomst is om een gemeenschappelijk kader en gelijke competitieve voorwaarden te creëren voor de bedrijven in de landen die de Overeenkomst ratificeren.
De Overeenkomst focust op de actieve corruptie: ze stelt de persoon strafbaar die een buitenlandse ambtenaar omkoopt, ook in landen die geen partij bij de Overeenkomst zijn.
Bovendien is ook binnen de OESO een streng evaluatiemechanisme van kracht dat de landen controleert op de implementatie en toepassing van de Overeenkomst.
De OESO-Richtlijnen voor multinationale ondernemingen zijn aanbevelingen gericht aan bedrijven om maatschappelijk verantwoord te handelen.
Ze bevatten een aantal vrijwillige principes en standaarden voor een verantwoord gedrag in de handelsbetrekkingen.
De Europese Unie heeft twee richtlijnen aangenomen (2004/17/EC en 2004/18/EC) over de strijd tegen corruptie en de gevolgen van corruptie.
Ondernemingen die veroordeeld worden voor omkoping kunnen uitgesloten worden van deelname aan openbare aanbestedingen in andere landen.
Verschillende EU-lidstaten hebben al een blacklist aangelegd in verband met openbare aanbestedingen.
Andere internationale regelgeving en initiatieven, of buitenlandse wetgevingen kunnen ook van belang zijn voor Belgische bedrijven.
Vermeldenswaard zijn hier het initiatief 'Collective Action' van de Wereldbank (www.fightingcorruption.org), het WTO-akkoord over overheidsaanbestedingen van 1996, en de 'Foreign Corrupt Practices Act' van de Verenigde Staten van Amerika.
Wat dit laatste betreft, kunnen Belgische bedrijven die bijvoorbeeld in een joint venture met een Amerikaans bedrijf samenwerken onderhavig zijn aan deze Amerikaanse wetgeving.
Op nationaal vlak Sinds het einde van de jaren '90 heeft België steeds meer aandacht besteed aan haar anti-corruptiebeleid.
Een aantal nationale corruptieschandalen en het ontoereikende juridische arsenaal dwongen België om de strafbepalingen inzake omkoping te herzien.
Ook op internationaal vlak werd de druk opgevoerd.
Zo heeft België de verdragen op VN- en EU-niveau, op niveau van de Raad van Europa en de OESO ondertekend en geratificeerd.
De ondertekening en ratificatie van deze verdragen blijven natuurlijk geen lege doos; België heeft hiermee een aantal verplichtingen te vervullen.
Op het einde van de jaren '90 kwam de wet betreffende de omkoping16 tot stand en heeft men ook de strafrechtelijke verantwoordelijkheid van rechtspersonen ingevoerd.
Vanaf dat moment beschikt België over een sluitende wetgeving voor zowel de publieke als de private omkoping en werd de mogelijkheid geschapen om, naast een individu, ook een rechtspersoon te vervolgen en te veroordelen.
Deze twee wetten betekenden de eerste belangrijke stappen in het Belgische anti-corruptiebeleid.
België beschikt over een eigen, gespecialiseerde anti-corruptiedienst bij de federale gerechtelijke politie, de Centrale Dienst ter Bestrijding van Corruptie (CDBC), die bij de Directie voor de bestrijding van de economische en financiële criminaliteit (DJF) is ondergebracht.
De CDBC is bevoegd voor het opsporen en verlenen van ondersteuning bij de opsporing van misdrijven ten nadele van de belangen van de staat, zoals de ernstige en complexe misdrijven van corruptie.
Bovendien oefent deze dienst een pilootfunctie uit in het kader van de bestrijding van criminele misbruiken en gedragingen inzake overheidsopdrachten, subsidiewetgeving, erkenningen en vergunningen, zoals ook de private corruptie.
De CDBC volgt het fenomeen corruptie op om er een zo goed mogelijk beeld van te hebben.
De dienst onderhoudt ook regelmatige contacten met aanverwante buitenlandse of internationale bureaus waaronder OLAF, de anti-fraudedienst van de Europese Commissie.
Het preventieve luik van het integriteitsbeleid binnen de federale overheidsdiensten wordt in België waargenomen door het Bureau voor Ambtelijke Ethiek en Deontologie van de Federale Overheidsdienst Budget en Beheerscontrole.
Dit Bureau heeft als opdracht de preventieve bewaking van de integriteit van de federale overheidsdiensten.
Inmiddels heeft het Bureau een deontologisch kader opgesteld voor de ambtenaren van het federaal administratief openbaar ambt.
Dit kader heeft als eerste doelstelling het vertrouwen van de burger in de goede werking van het federaal administratief openbaar ambt te bewaren en te versterken door het ethisch en deontologisch gedrag van alle ambtenaren te stimuleren.
Ook de privé-sector heeft zich de voorbije jaren niet onbetuigd gelaten.
Zo kan bijvoorbeeld verwezen worden naar de niet aflatende inspanningen van organisaties zoals het VBO, de Belgische tak van Transparency International en ICC-België.
Deze organisaties onderstrepen de problematiek en zetten zich in voor bedrijven die zich in een klimaat van globalisering verder willen blijven inzetten voor een ethisch ondernemerschap.
Daarenboven bestaat er een interdepartementale werkgroep bij de Dienst voor het Strafrechtelijk beleid die instaat voor de opvolging en uitvoering van de aanbevelingen van de OESO, de GRECO en de VN inzake corruptie.
In deze werkgroep komen de belangrijkste partners in het Belgische anti-corruptiebeleid samen.
Daarenboven is in de schoot van het College van procureurs-generaal en in zeer nauwe samenwerking met het Expertisenetwerk inzake economische, financiële en fiscale delinquentie een Expertisenetwerk Corruptie opgericht, dat de partners in het vervolgingsbeleid inzake corruptie samenbrengt.
Er is immers nood aan informatie-uitwisseling en contacten tussen het preventieve en reactieve niveau en dit op een meer gestructureerde en geïnstitutionaliseerde wijze.
Ook dient een brug te worden geslagen tussen het publieke en het private niveau.
De private sector dient meer bewust gemaakt te worden van het misdrijf corruptie en allerhande deontologisch onaanvaardbaar gedrag.
Deze rol dient door de publieke sector waargenomen te worden, vandaar deze brochure.
Deze multidisciplinaire, geïntegreerde werkwijze om corruptie te bestrijden, begint stilaan zijn vruchten af te werpen.
Zo is de impuls gegeven tot het wijzigen van de wetgeving inzake omkoping vanuit de hierboven beschreven interdepartementale werkgroep en hebben de leden, elk vanuit hun eigen expertise, meegewerkt aan de totstandkoming van deze nieuwe wet.
Stilaan wordt ook overleg mogelijk tussen alle beleidsniveaus, van federaal tot deelstatelijk.
Belgische administraties en verbonden  Hierna vindt u een overzicht van de belangrijkste partners in het anti-corruptiebeleid.
Federale Overheidsdienst Justitie  Links  Op onderstaande websites kan u bijkomende informatie vinden over het Belgische, Europese en internationale anti-corruptiebeleid.
FOD Justitie Federale Politie CDBC Police on web FOD Begroting, Bureau Ambtelijke Ethiek en Deontologie: FOD Financiën ICC Belgium Corporate governance Transparency International Transparency International Belgium Wereldbank Internet Portal GRECO OESO VN-corruptie Gedragscode voor de leden van het Europees Parlement inzake financiële belangen en belangenconflicten  Artikel 1   Grondbeginselen   Bij de uitoefening van hun taken als lid van het Europees Parlement: laten de leden zich leiden en inspireren door de volgende algemene gedragsprincipes: belangeloosheid, integriteit, transparantie, toewijding, eerlijkheid, verantwoordelijkheid en respect voor het aanzien van het Parlement, handelen de leden uitsluitend in het algemeen belang, zonder direct of indirect financieel voordeel of enige vorm van beloning te verkrijgen of te willen verkrijgen.
Artikel 2   Belangrijkste plichten van de leden   Bij de uitoefening van hun mandaat als lid van het Europees Parlement: maken de leden geen afspraken die hen ertoe brengen in het belang van derde natuurlijke of rechtspersonen te handelen of te stemmen en die afbreuk zouden kunnen doen aan hun stemvrijheid zoals neergelegd in artikel 6 de Akte van 20 september 1976 betreffende de verkiezing van de leden van het Europees Parlement door middel van rechtstreekse algemene verkiezingen en in artikel 2 van het statuut van de leden van het Europees Parlement, verlangen, aanvaarden of ontvangen de leden geen enkel direct of indirect financieel voordeel of welke beloning ook, in ruil voor het aanwenden van invloed of het uitbrengen van een stem met betrekking tot wetgeving, ontwerpresoluties, schriftelijke verklaringen of vragen in het Parlement of een van zijn commissies, en gaan zij zorgvuldig iedere situatie uit de weg die de schijn van corruptie zou kunnen wekken.
Artikel 3  Belangenconflicten  Van een belangenconflict is sprake wanneer een lid van het Europees Parlement een persoonlijk belang heeft dat een ongewenste invloed kan hebben op de wijze waarop hij zijn taken als lid uitoefent.
Van een belangenconflict is geen sprake wanneer een lid voordeel geniet door het enkele feit dat hij tot de bevolking als geheel of tot een grote categorie van mensen behoort.
Wanneer een lid vaststelt dat hij in een belangenconflict kan komen, neemt hij onmiddellijk de nodige maatregelen om dit te voorkomen, overeenkomstig de beginselen en bepalingen van deze gedragscode.
Wanneer het lid het belangenconflict niet weet op te lossen, laat hij dit de Voorzitter schriftelijk weten.
In geval van twijfel kan het lid het vertrouwelijke advies inwinnen van het bij artikel 7 ingestelde raadgevend comité voor het gedrag van de leden.
Onverminderd het bepaalde in lid 2 geven de leden, alvorens in de plenaire vergadering of in enig orgaan van het Parlement het woord te voeren of te stemmen, of zich als rapporteur te laten benoemen, bekendheid aan feitelijke of potentiële belangenconflicten in het licht van de behandelde aangelegenheid, voor zover een dergelijk conflict niet reeds duidelijk blijkt uit de overeenkomstig artikel 4 opgegeven informatie.
Deze mededeling wordt in de loop van de desbetreffende parlementaire debatten schriftelijk of mondeling aan de voorzitter gedaan.
Artikel 4   Opgave door de leden   Omwille van de transparantie doen de leden van het Europees Parlement onder hun persoonlijke verantwoordelijkheid voor het einde van de eerste vergaderperiode na de verkiezingen voor het Europees Parlement (of, bij ambtsaanvaarding in de loop van de zittingsperiode, binnen 30 dagen na het begin van hun mandaat) aan de Voorzitter opgave van hun financiële belangen, met gebruikmaking van het ingevolge artikel 9 door het Bureau vastgestelde formulier.
Zij stellen de Voorzitter op de hoogte van iedere wijziging die voor hun opgave van belang is, binnen 30 dagen nadat de wijziging zich heeft voorgedaan.
De opgave van financiële belangen bevat de volgende, nauwkeurig te vermelden informatie: de beroepswerkzaamheden van het lid gedurende de drie jaar voor zijn ambtsaanvaarding in het Parlement, alsook zijn deelname aan comités en raden van bestuur gedurende diezelfde periode bij een onderneming, niet-gouvernementele organisatie, vereniging of enige andere organisatie die aan het rechtsverkeer deelneemt, elke bezoldiging die het lid voor de uitoefening van een mandaat in een ander parlement ontvangt, iedere vaste bezoldigde activiteit die het lid naast zijn taken uitoefent, in loondienst dan wel als zelfstandige, deelname, al dan niet bezoldigd, aan comités en raden van bestuur bij een onderneming, een niet-gouvernementele organisatie, een vereniging of enige andere organisatie die aan het rechtsverkeer deelneemt, of de uitoefening van iedere andere externe activiteit waarmee het lid zich al dan niet bezoldigd bezighoudt, iedere incidentele externe activiteit tegen vergoeding (met inbegrip van publicaties, lezingen of advisering), wanneer de vergoeding in totaal meer bedraagt dan 5 000 EUR per kalenderjaar, deelname in een onderneming of maatschap, wanneer dit een weerslag kan hebben op het publieke domein, of wanneer die deelname het lid aanzienlijke invloed verschaft op de zakelijke belangen van de betrokken organisatie, iedere financiële, personele of materiële steun naast de door het Parlement beschikbaar gestelde middelen, die aan het lid in het kader van diens politieke activiteiten door derden wordt verleend, met vermelding van de identiteit van laatstgenoemden, ieder ander financieel belang dat van invloed kan zijn op de taakuitoefening van het lid.
De regelmatige inkomsten die het lid ontvangt uit hoofde van elk van de ingevolge de eerste alinea op te geven punten worden in een van de volgende categorieën ingedeeld: van 500 tot 1 000 EUR per maand; van 1 001 tot 5 000 EUR per maand; van 5 001 tot 10 000 EUR per maand; meer dan 10 000 EUR per maand.
Alle andere inkomsten die het lid ontvangt uit hoofde van elk van de ingevolge de eerste alinea op te geven punten worden op jaarbasis berekend, door twaalf gedeeld en in een van de in de tweede alinea genoemde categorieën ingedeeld.
De uit hoofde van dit artikel aan de Voorzitter verstrekte informatie wordt in een gemakkelijk toegankelijke vorm op de internetsite van het Parlement gepubliceerd.
Leden zijn niet verkiesbaar voor functies in het Parlement of diens organen, kunnen niet tot rapporteur worden benoemd en kunnen geen deel uitmaken van een officiële delegatie, zolang zij geen opgave van hun financiële belangen hebben gedaan.
Artikel 5   Geschenken en soortgelijke voordelen   De leden van het Europees Parlement onthouden zich bij de uitoefening van hun taken van aanvaarding van geschenken en soortgelijke voordelen, met uitzondering van geschenken en soortgelijke voordelen met een approximatieve waarde van minder dan 150 EUR die hun uit hoffelijkheid worden aangeboden, of geschenken en soortgelijke voordelen die hun uit hoffelijkheid worden aangeboden wanneer zij het Parlement officieel vertegenwoordigen.
Geschenken die de leden overeenkomstig lid 1 worden aangeboden wanneer zij het Parlement officieel vertegenwoordigen, worden overgedragen aan de Voorzitter en behandeld volgens de uit hoofde van artikel 9 door het Bureau vastgestelde uitvoeringsvoorschriften.
Het bepaalde in de leden 1 en 2 is niet van toepassing op de vergoeding van reis-, accommodatie- en verblijfkosten van leden of op de rechtstreekse betaling van zulke onkosten door derden, wanneer de leden op uitnodiging en in het kader van de uitoefening van hun taken door derden georganiseerde gelegenheden bijwonen.
De draagwijdte van onderhavig lid en met name de regels ter waarborging van transparantie worden nader omschreven in de door het Bureau uit hoofde van artikel 9 vastgestelde uitvoeringsvoorschriften.
Artikel 6   Activiteiten van oud-leden   Oud-leden van het Europees Parlement die zich beroepsmatig bezighouden met lobby- of representatieactiviteiten die rechtstreeks verband houden met de besluitvorming van de Unie, kunnen gedurende de gehele duur van zulke activiteiten geen gebruik maken van de faciliteiten die aan oud-leden overeenkomstig de daartoe door het Bureau vastgestelde regeling1 worden toegekend.
Artikel 7   Raadgevend comité voor het gedrag van de leden   Er wordt een raadgevend comité voor het gedrag van de leden (het "raadgevend comité") ingesteld.
Het raadgevend comité bestaat uit vijf leden, die de Voorzitter aan het begin van zijn ambt kiest uit de bureauleden en coördinatoren van de Commissie constitutionele zaken en de Commissie juridische zaken, met inachtneming van de ervaring van de leden en het politiek evenwicht.
Ieder lid van het raadgevend comité neemt het voorzitterschap bij toerbeurt voor een periode van zes maanden waar.
Aan het begin van zijn ambt benoemt de Voorzitter tevens de plaatsvervangende leden van het raadgevend comité, en wel één lid voor elke fractie die niet in het raadgevend comité vertegenwoordigd is.
In geval van vermoedelijke overtreding van deze gedragscode door een lid van een fractie die niet in het raadgevend comité vertegenwoordigd is, fungeert de desbetreffende plaatsvervanger als volwaardig zesde lid van het comité bij het onderzoek naar de vermoedelijke overtreding.
Op verzoek van een lid geeft het raadgevend comité in vertrouwen en binnen 30 kalenderdagen richtsnoeren omtrent de uitlegging en toepassing van de bepalingen in deze gedragscode.
Het lid in kwestie is gerechtigd zich op deze richtsnoeren te verlaten.
Op verzoek van de Voorzitter beoordeelt het raadgevend comité ook vermoedelijke gevallen van overtreding van deze gedragscode en dient het de Voorzitter van advies voor wat betreft de eventueel te nemen maatregelen.
Het raadgevend comité kan zich na overleg met de Voorzitter laten adviseren door externe deskundigen.
Het raadgevend comité brengt jaarlijks verslag uit over zijn werkzaamheden.
Artikel 8   Procedure in geval van eventuele overtreding van de gedragscode   Ingeval er gronden zijn om aan te nemen dat een lid van het Europees Parlement deze gedragscode wellicht heeft overtreden, kan de Voorzitter daarvan mededeling doen aan het raadgevend comité.
Het raadgevend comité onderzoekt de omstandigheden rond de vermoedelijke overtreding en kan het desbetreffende lid horen.
Op grond van zijn bevindingen formuleert het een aanbeveling voor een eventueel besluit aan de Voorzitter.
Wanneer de Voorzitter, gelet op de aanbeveling van het raadgevend comité, tot de conclusie komt dat het betrokken lid de gedragscode heeft overtreden, stelt hij na het lid te hebben gehoord, bij een met redenen omkleed besluit een sanctie vast die hij ter kennis brengt van het lid.
De opgelegde sanctie kan een of meerdere van de in artikel 153, lid 3, van het Reglement genoemde maatregelen omvatten.
Voor het betrokken lid staan de in artikel 154 van het Reglement genoemde interne beroepsmogelijkheden open.
Na het verstrijken van de in artikel 154 van het Reglement genoemde termijn, wordt een aan een lid opgelegde sanctie door de Voorzitter ter plenaire vergadering bekendgemaakt en blijft deze voor de resterende duur van de zittingsperiode op een duidelijk zichtbare plek op de internetsite van het Parlement vermeld staan.
Artikel 9   Uitvoering   Het Bureau stelt de uitvoeringsvoorschriften voor deze gedragscode, inclusief een controleprocedure, vast en stelt zo nodig de in de artikelen 4 en 5 genoemde bedragen bij.
Het Bureau kan voorstellen tot herziening van deze gedragscode formuleren.
Publicatieblad van de Europese Unie   BESLUIT 2008/852/JBZ VAN DE RAAD van 24 oktober 2008 inzake een netwerk van contactpunten ter bestrijding van corruptie  DE RAAD VAN DE EUROPESE UNIE, Gelet op het Verdrag betreffende de Europese Unie, en met name op artikel 29, artikel 30, lid 1, artikel 31 en artikel 34, lid 2, onder c), Gezien het initiatief van de Bondsrepubliek Duitsland, Gezien het advies van het Europees Parlement, Overwegende hetgeen volgt:  (1)  Volgens artikel 29 van het Verdrag wordt het doel van de Unie, de burgers in een ruimte van vrijheid, veiligheid en rechtvaardigheid een hoog niveau van zekerheid te verschaffen, verwezenlijkt door het voorkomen en bestrijden van al dan niet georganiseerde criminaliteit, waaronder corruptie en fraude.
(2)  In de strategie van de Europese Unie voor het begin van het nieuwe millennium inzake de voorkoming en beheersing van de georganiseerde criminaliteit wordt onderstreept dat een algemeen EU-beleid ter bestrijding van corruptie moet worden ontwikkeld.
(3)  In zijn resolutie van 14 april 2005 betreffende een algemeen EU-beleid ter bestrijding van corruptie, waarin verwezen wordt naar de mededeling van de Commissie van 28 mei 2003 aan de Raad, het Europees Parlement en het Europees Economisch en Sociaal Comité betreffende een algemeen EU-beleid ter bestrijding van corruptie, wijst de Raad nogmaals op het belang van de rol en de werkzaamheden van de lidstaten in de ontwikkeling van een alomvattend, veelzijdig beleid in zowel de publieke als de particuliere sector, waarbij wordt samengewerkt met alle betrokken spelers, zowel uit de civiele maatschappij als uit het bedrijfsleven.
(4)  De Europese Raad heeft met voldoening vastgesteld dat in het Haagse programma (punt 2.7) een strategisch concept wordt ontwikkeld met betrekking tot de strijd tegen grensoverschrijdende georganiseerde criminaliteit en corruptie op het niveau van de Europese Unie en heeft de Raad en de Commissie verzocht dit concept verder te ontwikkelen en operationeel te maken.
(5)  De hoofden en belangrijke vertegenwoordigers van de controle- en inspectieorganen van de politie en van de corruptiebestrijdingsinstanties vande EU-lidstaten die over een breder mandaat beschikken, zijn in november 2004 in Wenen bijeengekomen tijdens de AGIS-conferentie over de intensivering van de operationele samenwerking in de strijd tegen corruptie in de Europese Unie.
Zij benadrukten daarbij het belang van verdere intensivering van hun samenwerking, onder meer via jaarlijkse vergaderingen, en reageerden positief op het idee van een Europees netwerk van corruptiebestrijding op basis van bestaande structuren.
Deze conferentie te Wenen van de Europese partners tegen corruptie (EPAC) werd in november 2006 te Boedapest gevolgd door een zesde jaarvergadering, waarin de partners met een overweldigende meerderheid bevestigden vastbesloten te zijn om het initiatief tot oprichting van een meer formeel anti-corruptienetwerk te ondersteunen.
(6)  Teneinde op de bestaande structuren verder te kunnen bouwen, kunnen de bij de EPAC aangesloten organisaties deel uitmaken van de autoriteiten en instanties die het Europese fraudebestrijdingsnetwerk zullen vormen.
(7)  De intensivering van internationale samenwerking wordt algemeen als een essentieel onderdeel van corruptiebestrijding gezien.
De bestrijding van alle vormen van corruptie moet worden verbeterd door effectief samen te werken, mogelijkheden aan te wijzen, goede praktijken uit te wisselen en hoge professionele normen te ontwikkelen.
De instelling van een netwerk voor corruptiebestrijding op het niveau van de Europese Unie is een belangrijke bijdrage tot de verbetering van deze samenwerking,      BESLUIT:  Artikel 1  Doelstelling  Met het oog op een verbetering van de samenwerking tussen autoriteiten en instanties teneinde corruptie in Europa te voorkomen en te bestrijden, wordt er een netwerk van contactpunten van de lidstaten van de Europese Unie (hierna "het netwerk") opgezet.
De Commissie, Europol en Eurojust worden ten volle bij de activiteiten van het netwerk betrokken.
Artikel 2  Samenstelling van het netwerk  Het netwerk bestaat uit autoriteiten en instanties van de lidstaten van de Europese Unie die met de voorkoming of bestrijding van corruptie belast zijn.
De leden worden door de lidstaten aangewezen.
Elke lidstaat wijst ten minste één en ten hoogste drie organisaties aan.
De Commissie wijst haar vertegenwoordigers aan.
Europol en Eurojust kunnen binnen hun respectieve bevoegdheden deelnemen aan de activiteiten van het netwerk.
Artikel 3  Taken van het netwerk  1.
Het netwerk heeft met name de volgende taken:  1.  het vormt een forum voor de uitwisseling in de gehele Europese Unie van informatie over doeltreffende maatregelen en ervaringen op het gebied van de voorkoming en bestrijding van corruptie;      2.  het vergemakkelijkt het leggen en het actief onderhouden van contacten tussen zijn leden.
Daartoe wordt onder meer een lijst van contactpunten bijgehouden en wordt een website beheerd.
2.
De leden van het netwerk komen voor de vervulling van hun taken ten minste eenmaal per jaar bijeen.
Artikel 4  Toepassingsgebied  De politiële en justitiële samenwerking tussen de lidstaten wordt beheerst door de betreffende voorschriften.
Het opzetten van het netwerk laat deze voorschriften onverlet en doet geen afbreuk aan de rol van de Europese Politieacademie.
Artikel 5  Organisatie van het netwerk  1.
Het netwerk organiseert zichzelf en bouwt voort op de bestaande informele samenwerking tussen de EPAC.
2.
De lidstaten en de Commissie dragen alle kosten van de door hen aangewezen leden of vertegenwoordigers.
Hetzelfde geldt voor Europol en Eurojust.
Artikel 6  Inwerkingtreding  Dit besluit wordt van kracht op de dag volgende op die van zijn aanneming.
Gedaan te Luxemburg, 24 oktober 2008.
Voor de Raad  De voorzitster  M. ALLIOT-MARIE Bescherming van de financiële belangen van de EU - fraudebestrijding  Sinds 1995 is er een overeenkomst van kracht die in het kader van het strafrecht de financiële belangen van de EU en haar belastingbetalers moet beschermen.
In de loop der jaren is de Overeenkomst aangaande de bescherming van de financiële belangen van de Europese Gemeenschappen aangevuld met een reeks protocollen.
BESLUIT  Akte van de Raad van 26 juli 1995 tot vaststelling van de Overeenkomst aangaande de bescherming van de financiële belangen van de Europese Gemeenschappen (PB C 316 van 27.11.1995, blz. 48-57)  SAMENVATTING  Sinds 1995 is er een overeenkomst van kracht die in het kader van het strafrecht de financiële belangen van de EU en haar belastingbetalers moet beschermen.
In de loop der jaren is de Overeenkomst aangaande de bescherming van de financiële belangen van de Europese Gemeenschappen aangevuld met een reeks protocollen.
WAT DOET DEZE OVEREENKOMST?
Door de overeenkomst en bijbehorende protocollen  wordt er een geharmoniseerde wettelijke definitie van fraude geboden  moeten de ondertekenaars ervan strafrechtelijke sancties voor fraude vaststellen.
KERNPUNTEN  EU-landen moeten doeltreffende, evenredige en afschrikkende strafrechtelijke sancties invoeren om fraude tegen de financiële belangen van de EU aan te pakken.
In de overeenkomst wordt een onderscheid gemaakt tussen fraude met betrekking tot uitgaven en die die betrekking hebben op inkomsten.
Voorbeelden van fraude met betrekking tot uitgaven zijn onder andere elke opzettelijke handeling of elk opzettelijk nalaten: waarbij valse, onjuiste of onvolledige verklaringen of documenten worden gebruikt of overgelegd, met als gevolg dat middelen afkomstig van de begroting van de EU wederrechtelijk worden ontvangen of achtergehouden; of met hetzelfde gevolg, in strijd met een specifieke verplichting informatie wordt achtergehouden; of deze middelen worden misbruikt door ze voor andere doelen aan te wenden dan die waarvoor zij oorspronkelijk zijn toegekend.
Voorbeelden van fraude met betrekking tot inkomsten zijn onder andere elke opzettelijke handeling of elk opzettelijk nalaten: waarbij valse, onjuiste of onvolledige verklaringen of documenten worden gebruikt of overgelegd, met als gevolg dat de middelen van de algemene begroting van de EU wederrechtelijk worden verminderd; of met hetzelfde gevolg, in strijd met een specifieke verplichting informatie wordt achtergehouden; of met hetzelfde gevolg, van een rechtmatig verkregen voordeel misbruik wordt gemaakt (bijvoorbeeld misbruik van wettelijk ontvangen belastingbetalingen).
In ernstige gevallen van fraude kunnen deze sancties bestaan uit vrijheidsbeneming die in bepaalde gevallen kan leiden tot uitlevering.
In het eerste protocol van de overeenkomst die in 1996 werd aangenomen wordt een onderscheid gemaakt tussen "actieve"en "passieve"corruptie van ambtenaren.
Ook bevat het protocol een definitie van "ambtenaar" (zowel op nationaal als op EU-niveau) en worden de sancties voor corruptie geharmoniseerd.
Aansprakelijkheid van rechtspersonen  Elk EU-land moet wetgeving uitvaardigen waarmee ondernemingshoofden of andere personen die binnen een bedrijf beslissingen nemen of controle uitoefenen (d.w.z.
rechtspersonen) strafrechtelijk aansprakelijk kunnen worden gesteld.
In het tweede protocol, uit 1997, wordt de overeenkomst verder verduidelijkt inzake kwesties van de aansprakelijkheid van rechtspersonen, confiscatie en het witwassen van geld.
Nationale rechters  In 1996 werd er een protocol aangenomen waarmee interpretatieve rechtsbevoegdheid aan het Hof van Justitie werd verleend.
Met dit protocol kunnen nationale rechters in geval van twijfel over de interpretatie van de overeenkomst en de bijbehorende protocollen het Hof van Justitie van de Europese Unie verzoeken om prejudiciële beslissingen.
Elk land moet de nodige maatregelen treffen om zijn rechtsmacht over de delicten overeenkomstig de verplichtingen in het kader van de overeenkomst vast te stellen.
Gevallen van fraude waarbij twee of meer landen zijn betrokken  Als fraude een strafbaar feit vormt dat ten minste twee EU-landen betreft, moeten deze landen doeltreffend samenwerken bij het onderzoek, de vervolging en de handhaving van de opgelegde sancties door middel van, bijvoorbeeld, wederzijdse rechtshulp, uitlevering, overdracht van vervolging of tenuitvoerlegging van in een ander EU-land uitgesproken vonnissen.
Geschillen tussen EU-landen  Indien er geschillen ontstaan over de interpretatie of toepassing van de overeenkomst moet de zaak eerst door de Raad worden onderzocht.
Als de Raad niet binnen zes maanden een oplossing vindt, kan een van de partijen in het geschil een verzoek indienen bij het Hof van Justitie van de Europese Unie.
Het Hof van Justitie heeft ook rechtsmacht over geschillen tussen EU-landen en de Europese Commissie.
VANAF WANNEER IS DE OVEREENKOMST VAN TOEPASSING?
De overeenkomst is in werking getreden op 17 oktober 2002 samen met het eerste protocol en het protocol inzake de interpretatie ervan door het Hof van Justitie.
Het tweede protocol is in werking getreden op 19 mei 2009.
De overeenkomst en de bijbehorende protocollen staan open voor ondertekening door elk land dat tot de EU toetreedt.
Kijk voor meer informatie op het Europees Bureau voor fraudebestrijding.
KERNBEGRIPPEN  Actieve corruptie: een overtreding door een ambtenaar die steekpenningen geeft of toezegt.
Passieve corruptie: een overtreding door een ambtenaar die steekpenningen aanneemt.
GERELATEERDE BESLUITEN  Akte van de Raad van 27 september 1996 tot vaststelling van een protocol bij de Overeenkomst aangaande de bescherming van de financiële belangen van de Europese Gemeenschappen (PB C 313 van 23.10.1996, blz. 1-10)  Akte van de Raad van 29 november 1996 tot opstelling, op grond van artikel K.3 van het Verdrag betreffende de Europese Unie, van het Protocol betreffende de prejudiciële uitlegging, door het Hof van Justitie van de Europese Gemeenschappen, van de Overeenkomst aangaande de bescherming van de financiële belangen van de Europese Gemeenschappen (PB C 151 van 20.5.1997, blz. 1-14)  Akte van de Raad van 19 juni 1997 tot vaststelling van het tweede protocol bij de Overeenkomst aangaande de bescherming van de financiële belangen van de Europese Gemeenschappen (PB C 221 van 23.10.1996, blz. 11-22)  Besluit 2008/40/JBZ van de Raad van 6 december 2007 betreffende de toetreding van Bulgarije en Roemenië tot de Overeenkomst, opgesteld op grond van artikel K.3 van het Verdrag betreffende de Europese Unie, aangaande de bescherming van de financiële belangen van de Europese Gemeenschappen, het Protocol van 27 september 1996, het Protocol van 29 november 1996 en het Tweede Protocol van 19 juni 1997 (PB L 9 van 12.1.2008, blz. 23-24)  Laatste bijwerking 24.08.2015 Mededeling van de Commissie aan de Raad, het Europees Parlement en het Europees Economisch en Sociaal Comite - Betreffende een algemeen EU-beleid ter bestrijding van corruptie / COM/2003/0317 def.
MEDEDELING VAN DE COMMISSIE AAN DE RAAD, HET EUROPEES PARLEMENT EN HET EUROPEES ECONOMISCH EN SOCIAAL COMITE - BETREFFENDE EEN ALGEMEEN EU-BELEID TER BESTRIJDING VAN CORRUPTIE  1.
Inleiding  Artikel 29 van het Verdrag betreffende de Europese Unie vermeldt het voorkomen en bestrijden van al dan niet georganiseerde corruptie als een van de doelstellingen ter verwezenlijking van een ruimte van vrijheid, veiligheid en rechtvaardigheid door middel van nauwere samenwerking tussen justitiële autoriteiten, politiediensten en douaneautoriteiten en, waar nodig, onderlinge aanpassing van de bepalingen betreffende strafzaken.
In het Actieplan ter bestrijding van de georganiseerde criminaliteit van 1997 heeft de Raad reeds gepleit voor de uitwerking van een algemeen beleid voor de bestrijding van corruptie, dat verder gaat dan loutere rechtshandhaving en waarbij vooral de nadruk wordt gelegd op preventieve maatregelen, met inachtneming van het werk dat in andere internationale fora is gedaan.
Met name werd aan de lidstaten, de Raad en de Commissie het verzoek gericht om alle aspecten van de goede werking van de interne markt en andere interne beleidsvormen, evenals externe bijstand en samenwerking aan te pakken.
In antwoord op dit politieke richtsnoer heeft de Commissie in hetzelfde jaar een Mededeling aan de Raad en het Europees Parlement ingediend, waarin een hele reeks maatregelen wordt gesuggereerd (het verbieden van de aftrekbaarheid van steekpenningen, voorschriften inzake de gunning van overheidsopdrachten, het invoeren van normen inzake boekhouding en externe controle, het op een zwarte lijst plaatsen van corrupte bedrijven, en maatregelen in het kader van de regeling inzake externe steun en bijstand van de Gemeenschap) teneinde binnen en buiten de EU-grenzen een samenhangende strategie op het gebied van corruptie te ontwikkelen.
Mededeling van de Commissie aan de Raad en het Europees Parlement over het beleid van de Unie ter bestrijding van corruptie, door de Commissie aangenomen op 21 mei 1997, COM(1997) 192 def.
In het Actieplan van Wenen van de Raad van 1998, waarin opnieuw vooral aandacht is besteed aan de justitiële samenwerking in strafzaken, werd corruptie omschreven als een van de criminele gedragingen van de georganiseerde criminaliteit waartegen bij voorrang moet worden opgetreden door het opstellen van gemeenschappelijke minimumregels ten aanzien van de bestanddelen van dit misdrijf en van straffen.
Actieplan van de Raad en de Commissie over hoe de bepalingen van het Verdrag van Amsterdam inzake de totstandbrenging van een ruimte van vrijheid, veiligheid en rechtvaardigheid het best kunnen worden uitgevoerd (goedgekeurd door de Raad op 3 december 1998), PB C 19 van 23.1.1999, blz. 1.
Op de Europese Raad van Tampere van 1999 hebben de staatshoofden en regeringsleiders van de Unie deze aanbeveling bekrachtigd door corruptie in de context van de financiële criminaliteit te vermelden als een van de sectoren van bijzonder belang waarvoor in eerste instantie gemeenschappelijke definities, strafbaarstellingen en straffen moeten worden vastgelegd.
Ten slotte werd in de zogenoemde Millenniumstrategie inzake voorkoming en bestrijding van de georganiseerde criminaliteit van maart 2000, in overeenstemming met het actieplan van 1998 en de conclusies van Tampere, opnieuw benadrukt dat er behoefte is aan instrumenten waarmee de onderlinge aanpassing van de wetgeving van de lidstaten en de ontwikkeling van een meer algemeen (multidisciplinair) EU-beleid inzake corruptie kan worden gerealiseerd, waarbij zo nodig rekening wordt gehouden met het werk dat wordt verricht in internationale organisaties.
In hetzelfde document werden de lidstaten die de betreffende rechtsinstrumenten inzake corruptiebestrijding van de EU en de Raad van Europa nog niet hadden geratificeerd, dringend verzocht de ratificatie binnen een welbepaalde termijn te realiseren.
Voorkoming en bestrijding van de georganiseerde criminaliteit: Een strategie van de Europese Unie voor het begin van het nieuwe millennium (door de Raad aangenomen op 27 maart 2000), PB C 124 van 3.5.2000, blz. 1.
Sindsdien is de strijd tegen corruptie op nationaal, communautair en internationaal niveau verder opgevoerd en zijn belangrijke communautaire en internationale instrumenten vastgesteld.
Wat de communautaire instrumenten betreft, zijn op 17 oktober 2002 de Overeenkomst aangaande de bescherming van de financiële belangen van de Europese Gemeenschappen en het Eerste Protocol bij deze overeenkomst in werking getreden; het Tweede Protocol bij deze overeenkomst en de Overeenkomst ter bestrijding van corruptie waarbij ambtenaren van de Europese Gemeenschappen of van de lidstaten van de Europese Unie betrokken zijn worden momenteel geratificeerd.
Voorts heeft de Commissie met het oog op de bescherming van de financiële belangen van de Gemeenschappen ter bestrijding van corruptie binnen de instellingen een Europees Bureau voor fraudebestrijding (OLAF) opgericht waaraan interinstitutionele onderzoeksbevoegdheden zijn toegekend.
Op grond van artikel 280 van het EG-Verdrag, dat maatregelen ter voorkoming en ter bestrijding van fraude waardoor de financiële belangen van de Gemeenschap worden geschaad combineert, is een algemene strategie vastgesteld.
Deze strategie vermeldt een interinstitutioneel optreden om corruptie te voorkomen en te bestrijden als een van de vier uitdagingen van het beleid.
De interne onderzoeken van OLAF inzake corruptie hebben betrekking op ambtsmisdrijven van EU-ambtenaren, dat aanleiding kan geven tot tucht- of strafrechtelijke vervolging.
Het Europees Bureau voor fraudebestrijding (OLAF) is onlangs aan een grondige evaluatie door de Commissie onderworpen, met name betreffende de verwezenlijking van de in de bovengenoemde strategie vastgelegde doelstellingen.
De onderhavige mededeling, die betrekking heeft op een algemeen corruptiebestrijdingsbeleid, is coherent met de nieuwe initiatieven inzake de bescherming van de financiële belangen van de Gemeenschap die in dit evaluatieverslag worden aangekondigd.
Het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties en het Verdrag inzake de strafrechtelijke bestrijding van corruptie van de Raad van Europa zijn reeds in werking getreden, hoewel laatstgenoemd verdrag door de meeste lidstaten nog niet is geratificeerd.
Het verdrag is op 21/11/1997 ondertekend en is op 15/02/1999 in werking getreden.
De volledige tekst, gegevens betreffende de ratificatie en uitvoering en evaluatierapporten zijn te vinden.
Het verdrag is op 27.01.1999 ondertekend en is op 01.07.2002 in werking getreden.
De volledige tekst, gegevens betreffende de ratificatie en uitvoering, en evaluatierapporten zijn te vinden.
In 2000 heeft de Algemene Vergadering van de VN een ad hoc-commissie opdracht gegeven om een internationaal rechtsinstrument inzake corruptiebestrijding op te stellen, de toekomstige UN-Overeenkomst inzake corruptiebestrijding.
Indien deze wordt goedgekeurd, zal dit verreikende implicaties hebben voor de wereldwijde strijd tegen corruptie.
De EU heeft op grond van artikel 34 van het Verdrag betreffende de Europese Unie drie gemeenschappelijke standpunten goedgekeurd.
De Commissie heeft een belangrijke bijdrage geleverd tot deze gemeenschappelijke standpunten en was door de Raad gemachtigd om te onderhandelen over de desbetreffende bepalingen van de ontwerpovereenkomst inzake de bevoegdheden van de Gemeenschap.
Documenten betreffende het Ad Hoc Committee for the negotiations of a United Nations Convention against Corruption zijn beschikbaar op het volgende adres:  In de bovengenoemde aanbevelingen benadrukt de Raad van de EU meermaals dat het noodzakelijk is rekening te houden met de activiteiten van andere internationale fora in de strijd tegen corruptie.
Gelet op dit advies en daar zij ervan overtuigd is dat door het herhalen van activiteiten middelen onnodig worden gebruikt, wat zelfs contraproductief is, meent de Commissie dat, in de huidige fase van beleidsontwikkeling, de EU zich vooral moet richten op het aanscherpen en bevorderen van maatregelen die nog niet substantieel of niet op dezelfde dwingende wijze als in de EU-instrumenten zijn uitgewerkt door internationale organisaties.
Dit geldt met name voor initiatieven van de Verenigde Naties, de OESO en de Raad van Europa, waarin de EU een leidende rol heeft opgenomen en dit ook moet blijven doen.
De doelstellingen van corruptiebestrijding op het niveau van de EU zoals vermeld in artikel 29 van het Verdrag betreffende de Europese Unie moeten duidelijk en nauwkeurig worden vastgelegd in de context van andere uit het EG-Verdrag voortvloeiende beleidsdoelstellingen, zoals correcte besluitvorming, eerlijke mededinging, goede werking van de interne markt, bescherming van de financiële belangen van de Europese Gemeenschappen, externe steun en bijstand, en open, vrije en eerlijke internationale handel.
Een duidelijke afbakening van de in de onderhavige mededeling uiteengezette initiatieven betreffende acties op de voormelde beleidsdomeinen is noodzakelijk als globaal kader en om de complementariteit tussen de verschillende domeinen te waarborgen.
In deze mededeling wordt een overzicht gegeven van wat op het niveau van de EU is gerealiseerd, met vermelding van wat nog dient te worden verbeterd om de strijd tegen corruptie nieuw elan te geven.
Tevens wordt aangegeven op welke gebieden de EU in de toekomst initiatieven inzake corruptiebestrijding zou kunnen nemen.
De Commissie heeft het vaste voornemen om corruptie op alle niveaus en zowel binnen de instellingen van de EU, in de EU-lidstaten als buiten de EU op coherente wijze te verminderen, met name politieke corruptie, corrupte activiteiten van of in samenwerking met de georganiseerde criminaliteit, en corruptie binnen de privésector of zogenoemde kleine corruptie.
Zolang misdaad bestaat, bestaat ook de noodzaak om door middel van smeergeld bescherming te zoeken tegen vervolging en bestraffing.
Vooral georganiseerde misdaadbendes zullen eerder een deel van hun illegaal verworven winsten investeren in het betalen van smeergeld dan het risico lopen van een gerechtelijke vervolging, die kan leiden tot het verlies van hun vrijheid én van hun opbrengst.
Niettemin kan worden aangenomen dat corruptie in onze maatschappij aanzienlijk zou verminderen indien hardere repressieve maatregelen werden genomen en zich minder gelegenheden voordeden.
Om deze reden moeten corrupte handelingen worden opgespoord en vervolgd en moeten de daders worden gestraft, waarbij hun illegale opbrengst wordt ontnomen.
Tezelfdertijd moeten door middel van transparantie en controleerbaarheid binnen de organisatie van de wetgevende, de uitvoerende en de rechterlijke macht, alsmede in de particuliere sector gelegenheden voor corrupte praktijken worden verminderd en mogelijke belangenconflicten worden voorkomen.
Algemene strategieën ter verhoging van de integriteit, de uitwisseling van beste praktijken en institutionele voorzorgen moeten ervoor zorgen dat besluiten in de publieke sector uitsluitend in het algemeen belang worden genomen.
2.
Begripsbepalingen  Eén eensluidende definitie van alle bestanddelen van corruptie bestaat niet.
Hoewel corruptie in een van de eerder traditionele definities, die wordt aangehouden door de Wereldbank en door de niet-gouvernementele organisatie Transparency International, wordt omschreven als gebruik maken van de openbare functie voor het verkrijgen van illegale voordelen, lijkt het meer aangewezen om de ruimere definitie over te nemen die door het onder het beheer van de Verenigde Naties staande Global Programme against corruption wordt gehanteerd, nl.
misbruik van macht in eigen voordeel: dit heeft zowel op de openbare als op de particuliere sector betrekking.
In het Verdrag inzake de civielrechtelijke bestrijding van corruptie van de Raad van Europa (Straatsburg, 04.11.1999; European Treaty Series, nr. 174) is "corruptie" gedefinieerd als het rechtstreeks of onrechtstreeks vragen, aanbieden, geven of aanvaarden van smeergeld of van enig ander niet-verschuldigd voordeel of het vooruitzicht hierop, waardoor de correcte uitvoering van een plicht of handeling door de ontvanger van het smeergeld, het niet-verschuldigd voordeel of het vooruitzicht hierop wordt verstoord.
Gezien de aard van de voornoemde EU-instrumenten wordt corruptie daarin enkel vanuit strafrechtelijk oogpunt gedefinieerd: de strafbare gedragingen worden gewoonlijk als (actieve of passieve) omkoping aangeduid.
Cf.
de artikelen 2 en 3 van de Overeenkomst ter bestrijding van corruptie waarbij ambtenaren van de Europese Gemeenschappen of ambtenaren van de lidstaten van de Europese Unie zijn betrokken; de artikelen 2 en 3 van het Eerste Protocol bij de Overeenkomst aangaande de bescherming van de financiële belangen van de Europese Gemeenschappen en de artikelen 2 en 3 van het gemeenschappelijk optreden inzake corruptie in de privésector.
Hierna dient een onderscheid te worden gemaakt tussen corruptie in de engere strafrechtelijke betekenis en corruptie in de ruimere socio-economische betekenis.
Dit onderscheid is noodzakelijk, omdat volgens de beginselen van de rechtsstaat voor strafrechtelijke bepalingen ondubbelzinnig en precies taalgebruik vereist is, terwijl corruptie ruimer kan worden opgevat wanneer het gaat om misdaadpreventie.
In deze context kunnen ook begrippen zoals integriteit, transparantie, controleerbaarheid en behoorlijk bestuur in de definitie van corruptie worden opgenomen.
De grenzen van het EU-beleid inzake corruptiebestrijding zullen dan ook verschillen naargelang het onderwerp: de in de hoofdstukken 4 en 5 vermelde initiatieven hebben betrekking op corruptie in de engere strafrechtelijke betekenis, terwijl in de hoofdstukken 3, 6 en 7 en in de bij de onderhavige mededeling gevoegde lijst van algemene beginselen een veel ruimere opvatting van corruptie aan bod komt.
Het zij opgemerkt dat deze beginselen ook tot uitdrukking komen in de tuchtregels van bijv.
het Statuut dat van toepassing is op de ambtenaren en andere personeelsleden van de instellingen van de EU.
3.
Politieke betrokkenheid - een prioriteit  Corruptie kan enkel met succes worden bestreden en voorkomen indien alle delen van de maatschappij van de noodzaak hiertoe overtuigd zijn.
Het belangrijkste signaal moet evenwel van de leiders en besluitvormers zelf komen.
Ambtenaren zouden moeite hebben om onpartijdig, objectief en uitsluitend in het algemeen belang te handelen, indien de hoogste vertegenwoordigers van het land niet zelf achter de vast te stellen normen inzake corruptiebestrijding stonden en deze naleefden.
Met duidelijke politieke vastberadenheid en een ondubbelzinnige houding zouden de regeringen en vertegenwoordigers van de EU ook een duidelijk signaal geven aan hun tegenhangers in de landen die zich op toetreding tot de Unie voorbereiden, en in de rest van de wereld.
De Commissie herinnert dienaangaande aan de gemeenschappelijke beginselen die ten grondslag liggen van de Unie en in artikel 6 van het Verdrag betreffende de Europese Unie zijn opgenomen: vrijheid, democratie, eerbiediging van de rechten van de mens en de fundamentele vrijheden, en van de rechtsstaat.
Aangezien corruptie al deze beginselen ondermijnt, is de onbeperkte eerbiediging van deze gemeenschappelijke waarden inderdaad de beste bescherming tegen de verspreiding van corruptiepraktijken.
De conclusies en aanbevelingen in de Mededeling moeten op een van de volgende bijeenkomsten van de Europese Raad volledig worden onderschreven.
4.
In de praktijk brengen van strafrechtelijke instrumenten  Aansluitend op de Europese Raad van Tampere, die volledig gewijd was aan Justitie en Binnenlandse Zaken, wordt in de zogenoemde Millenniumstrategie inzake voorkoming en bestrijding van de georganiseerde criminaliteit van 27 maart 2000, corruptie in de context van de financiële criminaliteit genoemd als een van de gevallen waarin de Raad "instrumenten (moet) aannemen voor de onderlinge aanpassing van de wetgeving van de lidstaten", door overeenstemming te bereiken over gemeenschappelijke definities, strafbaarstellingen en straffen en de ontwikkeling van een meer algemeen (multidisciplinair) EU-beleid inzake dit misdrijf, waarbij zo nodig rekening wordt gehouden met het werk dat wordt verricht in andere internationale organisaties (zie Conclusies van het voorzitterschap van Tampere, punt 48, en aanbeveling 7 van de Millenniumstrategie).
a) Ratificatie van EU-instrumenten voor corruptiebestrijding  In punt 27 van de Millenniumstrategie wordt een dringend verzoek gericht aan de lidstaten die de volgende EU-instrumenten voor corruptiebestrijding nog niet geratificeerd hebben, om bij hun parlement voorstellen in te dienen met het oog op een snelle ratificering binnen het gegeven tijdschema:  (1) medio 2001: Overeenkomst aangaande de bescherming van de financiële belangen van de Europese Gemeenschappen;  (2) eind 2001: de Protocollen bij de overeenkomst aangaande de bescherming van de financiële belangen van de Europese Gemeenschappen;  (3) eind 2001: Overeenkomst ter bestrijding van corruptie waarbij ambtenaren van de Europese Gemeenschappen of van de lidstaten van de Europese Unie betrokken zijn.
Na ratificatie door alle EU-lidstaten zijn de Overeenkomst aangaande de bescherming van de financiële belangen van de Europese Gemeenschappen en het Eerste Protocol bij deze overeenkomst (waarin voor het eerst een wettelijke definitie van actieve en passieve corruptie wordt gegeven in de Unie) in werking getreden op 17 oktober 2002.
Bovendien heeft de Commissie in mei 2001 een voorstel voor een richtlijn goedgekeurd, waarin een gemeenschappelijke definitie wordt vastgelegd van actieve en passieve corruptie waardoor de financiële belangen van de Gemeenschappen worden geschaad.
Na advies van het Europees Parlement, dat de tekst in eerste lezing in beginsel heeft goedgekeurd, werd het voorstel op 16 oktober 2002 gewijzigd.
Dit voorstel is nog in behandeling bij de Raad.
Het voorstel streeft naar de onderlinge aanpassing van het materiële strafrecht van de lidstaten betreffende de definitie van fraude, corruptie en witwassen van geld die de financiële belangen van de Gemeenschap schaden, alsmede van de strafrechtelijke aansprakelijkheid en de toepasselijke straffen, overeenkomstig de Overeenkomst aangaande de bescherming van de financiële belangen van de Europese Gemeenschappen en de twee protocollen bij deze overeenkomst.
Terwijl deze instrumenten beperkt zijn tot crimineel gedrag dat de financiële belangen van de Europese Gemeenschappen schaadt, wordt in de Overeenkomst van 1997 betreffende de bestrijding van corruptie waarbij EG-ambtenaren of ambtenaren van de lidstaten van de Europese Unie zijn betrokken, grensoverschrijdende actieve en passieve corruptie binnen het grondgebied van de EU strafbaar gesteld, ook als de financiële belangen van de Gemeenschappen niet worden geschaad.
Twee EU-lidstaten hebben evenwel de ratificatie nog niet voleindigd.
De Commissie roept alle lidstaten die de EU-Overeenkomst inzake corruptie en/of het Tweede Protocol bij de Overeenkomst aangaande de bescherming van de financiële belangen van de Europese Gemeenschappen nog niet hebben geratificeerd, op dit onverwijld te doen.
b) Ratificatie van internationale instrumenten voor corruptiebestrijding  Alle EU-lidstaten hebben het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties van 1997 geratificeerd en hun strafrecht hieraan aangepast.
Met 14 volledige ratificaties is het Verdrag inzake de strafrechtelijke bestrijding van corruptie van de Raad van Europa op 1 juli 2002 in werking getreden.
Slechts vier EU-leden hebben dit Verdrag geratificeerd.
Totnogtoe hebben slechts twee EU-leden het Verdrag inzake de civielrechtelijke bestrijding van corruptie van de Raad van Europa geratificeerd.
De Commissie roept alle lidstaten die de Verdragen inzake strafrechtelijke en civielrechtelijke bestrijding van corruptie van de Raad van Europa nog niet hebben geratificeerd of nog niet zijn toegetreden tot de Groep van staten tegen corruptie (GRECO), op dit onverwijld te doen.
c) Toezicht op de tenuitvoerlegging van instrumenten inzake corruptiebestrijding  De aanpassing van de relevante strafrechtelijke bepalingen van de lidstaten (strafbaarstelling, bestraffing en confiscatie, aansprakelijkheid en bestraffing van rechtspersonen, uitlevering, vervolging en samenwerking tussen de gerechtelijke autoriteiten van de lidstaten) zal grotendeels worden gerealiseerd door omzetting van de EU-instrumenten en de internationale instrumenten in nationale wetgeving.
De Commissie meent dat het belang van de internationale inspanningen inzake corruptiebestrijding slechts zal kunnen blijken als ook wordt voorzien in mechanismen van wederzijdse evaluatie en controle volgens het principe van intercollegiale toetsing.
Anderzijds moet de (kostbare en vaak contraproductieve) herhaling van internationale activiteiten zoveel mogelijk worden vermeden.
Als hoedster van de Verdragen oefent de Commissie algemeen controle uit op de uitvoering van met name de EG-regelgeving door de lidstaten en volgt zij nauwgezet de toepassing van de EU-instrumenten.
Afgezien van de mogelijkheid om aan het Europees Hof van Justitie prejudiciële vragen betreffende de interpretatie en de geldigheid van kaderbesluiten en overeenkomsten voor te leggen, bevatten de EU-instrumenten geen mechanisme voor grondige opvolging of evaluatie, dat vergelijkbaar is met dat van de (subregionale) Werkgroep omkoping van de OESO of de (hoofdzakelijk Europese) Groep van staten tegen corruptie (GRECO), belast met het waarborgen van de uitvoering van het Verdrag van de OESO inzake de bestrijding van omkoping en de Verdragen inzake strafrechtelijke en civielrechtelijke bestrijding van corruptie van de Raad van Europa.
GRECO houdt toezicht op de naleving van de 20 richtsnoeren inzake corruptiebestrijding van de Raad van Europa en de toepassing van de Verdragen inzake strafrechtelijke en civielrechtelijke bestrijding van corruptie en de gedragscodes voor ambtenaren.
Via intercollegiale toetsing wordt in twee fasen geëvalueerd of de in deze rechtsinstrumenten vastgelegde verbintenissen worden nageleefd.
GRECO draagt aldus bij tot de vaststelling van tekortkomingen in de nationale mechanismen voor corruptiebestrijding en tot het doorvoeren van wetgevende, institutionele en praktische hervormingen die noodzakelijk zijn om de preventie en bestrijding van corruptie te verbeteren.
In deze context is het nuttig eraan te herinneren dat de beide verdragen ter bestrijding van corruptie van de Raad van Europa er zijn gekomen na en voortbouwen op de EU-instrumenten inzake strafrecht.
GRECO is sinds 1 mei 1999 operationeel en telt momenteel 34 leden, waaronder alle EU-lidstaten (met uitzondering van Italië en Oostenrijk) en kandidaat-lidstaten (met uitzondering van Turkije) en de Verenigde Staten.
Zie voor meer informatie: www.greco.coe.int  Volgens de Commissie is in dit stadium geen afzonderlijk evaluatie- en toezichtmechanisme van de EU inzake corruptiebestrijding nodig, omdat het in tegenspraak zou zijn met haar algemene overtuiging dat de onnodige herhaling van inspanningen moet worden vermeden.
Zowel in de Verdragen inzake corruptie van de Raad van Europa als in het statuut van GRECO is voorzien in specifieke toetredingsclausules voor de Europese Gemeenschap.
Voor toetreding tot het Verdrag inzake de strafrechtelijke bestrijding van corruptie en lidmaatschap van GRECO, los van de toetreding tot de twee verdragen, is de formele uitnodiging door het Comité van Ministers van de Raad van Europa vereist.
Over de toetreding tot het Verdrag inzake de civielrechtelijke bestrijding van corruptie, die automatisch tot lidmaatschap van GRECO leidt, kan de EG evenwel eenzijdig beslissen.
De Commissie zal derhalve, binnen de beperkingen van de communautaire bevoegdheden, de toetreding van de Europese Gemeenschap tot de beide verdragen inzake corruptiebestrijding van de Raad van Europa voorbereiden en de Raad om machtiging verzoeken om met de Raad van Europa te onderhandelen over de voorwaarden van de daaruit voortvloeiende deelname van de Gemeenschap aan GRECO.
De EU-lidstaten dienen in de Raad en in het Comité van Ministers van de Raad van Europa hun volledige steun te verlenen aan de eventuele toetreding van de Europese Gemeenschap tot het Verdrag inzake de strafrechtelijke bestrijding van corruptie van de Raad van Europa, met inbegrip van de daaropvolgende toetreding tot de GRECO, zoals voorbereid door de Commissie en overeenkomstig de overeen te komen voorwaarden.
Indien deelname aan de GRECO niet als een realistische optie wordt beschouwd, zal de Commissie onderzoeken of binnen de EU een afzonderlijk mechanisme van wederzijdse evaluatie en controle inzake corruptiebestrijding kan worden ingesteld.
d) Verbetering van de justitiële en politiële samenwerking binnen de EU  De politiële en justitiële samenwerking binnen de EU is versterkt door de oprichting van Eurojust, een justitieel samenwerkingsnet, en door de uitbreiding van het mandaat van Europol.
De oprichting van de voorlopige Eurojust-eenheid is goedgekeurd in december 2001.
De benoeming van de leden dateert van juli 2002.
Eurojust bestaat uit één magistraat (openbare aanklager, rechter, officier van politie met bevoegdheid inzake strafvervolging) per lidstaat en heeft tot doel de contacten te verbeteren, samenwerking tussen magistraten mogelijk te maken en verbanden tussen lopende grensoverschrijdende zaken te ontdekken.
De materiële bevoegdheid van Eurojust is vergelijkbaar met het mandaat van de Europol-Overeenkomst, waarin onder meer fraude en corruptie, witwassen van geld en deelname aan een criminele organisatie worden vermeld.
Bijgevolg kunnen en zullen beide instanties zich bezighouden met grensoverschrijdende gevallen van corruptie en voldoen zij aan de vereisten van de relevante bepalingen van de EU-instrumenten voor corruptiebestrijding.
Ook de Europese openbare aanklager, die de Commissie heeft voorgesteld in haar Groenboek van 11 december 2001, zou bevoegd zijn inzake corruptie, voorzover de financiële belangen van de Gemeenschap worden geschaad.
In deze context zal het Kaderbesluit van de Raad betreffende het Europees aanhoudingsbevel, waarvan de bepalingen uiterlijk per 1 januari 2004 door de lidstaten zullen worden toegepast, een cruciaal element zijn in de strijd tegen corruptie.
In het Kaderbesluit wordt corruptie genoemd als een van de misdrijven waarvoor geen vereiste van dubbele strafbaarstelling geldt, wat uitlevering van daders aan de gerechtelijke autoriteiten van de verzoekende staat moet verzekeren.
De Raad onderzoekt daarenboven momenteel voorstellen voor twee nieuwe rechtsinstrumenten die de lidstaten ertoe zouden verbinden om hun nationale wetgeving aan te passen of nieuwe bepalingen in te voeren met het oog op de wederzijdse erkenning van beslissingen tot bevriezing, met inbegrip van opbrengsten uit corruptie, en de vergemakkelijking van de confiscatie van opbrengsten, met name door de bevoegde autoriteiten toelating te verlenen om goederen te confisqueren die toebehoren aan een persoon die schuldig wordt bevonden aan een strafbaar feit dat "hoge opbrengsten kan opleveren", tenzij de betrokkene kan aantonen dat deze goederen op legale wijze werden verworven.
Deze twee teksten bevatten geen lijst van specifieke delicten; het zou gaan om alle inbreuken waarop maximaal zes jaar gevangenisstraf staat.
Hoewel zij vanuit juridisch oogpunt geen betrekking heeft op de justitiële en politiële samenwerking, is het in deze context nuttig erop te wijzen dat de tweede geldwitwasrichtlijn van november 2001 het spectrum van basisdelicten uitbreidt tot alle ernstige strafbare feiten - waarbij ook expliciet "corruptie" wordt vermeld - en de lidstaten verplicht om het witwassen van de opbrengsten van deze misdrijven te bestrijden en te voorkomen.
Het betreft alle handelingen die in de wetgeving van de lidstaten als corruptie worden beschouwd, hetzij passief of actief of in de particuliere of de openbare sector.
Daarbij dienen ook de gemeenschappelijke normen en definities die in de EU-instrumenten zijn vastgelegd, de verdragen van de OESO inzake de bestrijding van omkoping en de verdragen van de Raad van Europa inzake corruptiebestrijding in aanmerking te worden genomen.
e) De bestrijding van corruptie binnen de privésector  Met betrekking tot corruptie in de privésector is in december 1998 een gemeenschappelijk optreden inzake corruptie in de privésector goedgekeurd, waarin de lidstaten worden opgeroepen om zowel actieve als passieve corruptie in het kader van zakelijke activiteiten strafbaar te stellen.
Dit kan evenwel beperkt worden tot die gedragingen welke de concurrentie binnen de gemeenschappelijke markt vervalsen en tot gevolg hebben dat aan derden economische schade wordt toegebracht, doordat een opdracht op onzuivere wijze wordt gegund of uitgevoerd.
Het gemeenschappelijk optreden bindt echter enkel de regeringen van de lidstaten en niet de nationale parlementen, en totnogtoe hebben slechts acht lidstaten het gemeenschappelijke optreden volledig ten uitvoer gelegd.
Daarom heeft Denemarken in juli 2002 een voorstel ingediend voor een Kaderbesluit van de Raad inzake de bestrijding van corruptie in de privésector.
Het doel hiervan is het gemeenschappelijk optreden van 1998 in een andere vorm te gieten en verder uit te werken en er aldus een bindend karakter aan te verlenen.
De Commissie herinnert eraan, dat bij het genoemde gemeenschappelijk optreden een door de Commissie ondersteunde verklaring van de Raad was gevoegd, waarin was gesuggereerd om in de toekomst verdere stappen te nemen.
Tijdens hun bijeenkomst van 19 december 2002 hebben de ministers van Justitie en van Binnenlandse zaken van de EU een algemeen politiek akkoord bereikt over de tekst van het ontwerp-kaderbesluit.
De Commissie verwelkomt dit initiatief, waarin rekening is gehouden met de veelvuldige privatiseringen van vroegere openbare bedrijven.
In het voorstel wordt er tevens voor gezorgd dat er geen onevenwicht is tussen instrumenten inzake corruptie waarbij overheidsambtenaren betrokken zijn en inzake corruptie tussen particuliere instanties.
Los van de organisatiestructuur van bepaalde sectoren binnen de EU en rekening houdend met het feit dat op de openbare sector betrekking hebbende instrumenten inzake strafrecht voor de definitie van overheidsambtenaar naar nationaal recht verwijzen, kunnen aldus eventuele discrepanties in de wetgeving worden verholpen, zodat tegen dezelfde corrupte gedragingen dezelfde juridische bescherming kan worden geboden.
Het Deense initiatief wil bovendien de werkwijze volgen die ook in andere kaderbesluiten is gehanteerd.
f) Opsporing, vervolging en bestraffing van corruptie  De EU-lidstaten en de kandidaat-lidstaten beschikken reeds - of zullen binnenkort beschikken - over materiële strafrechtelijke bepalingen inzake corruptie, gericht tegen actieve en passieve corruptie in de openbare en in de privésector, en dit dankzij de supranationale inspanningen ter zake, met name het opstellen van de EU- en internationale instrumenten inzake corruptiebestrijding.
Het echte probleem van corruptiebestrijding betreft evenwel veeleer de toepassing van deze wetten, dat wil zeggen voorkoming, onderzoek, vervolging en berechting van corruptie.
De reden hiervan is het feit dat corruptie een misdrijf zonder (rechtstreekse) slachtoffers is.
Er is dan ook zelden een benadeelde partij die aangifte van de corruptie kan doen bij de politie of bij de gerechtelijke autoriteiten.
Dit wordt inderdaad zeer weinig gedaan, waarschijnlijk omdat corruptie meestal wordt bezegeld met een wederzijdse belofte tot geheimhouding van omkoper en omgekochte, die er beiden belang bij hebben hun activiteiten in de mate van het mogelijke verborgen te houden.
Er zijn ook weinig statistieken en andere gegevens over corruptiegevallen beschikbaar en degene die voorhanden zijn, geven geen goed beeld van het algemene probleem, juist omdat zoveel gevallen nooit worden gemeld.
Het is dan ook heel moeilijk om de juiste conclusies te trekken en de enige manier om meer informatie te verkrijgen, is door getuigen ertoe over te halen corruptiegevallen te melden.
Dit kan enkel worden verwezenlijkt door informanten daadwerkelijke bescherming tegen represailles (verlies van werk, persoonlijke bedreigingen, enz.)
te bieden, en via instrumenten voor de bescherming van getuigen, zoals gesuggereerd in de Millenniumstrategie inzake voorkoming en bestrijding van de georganiseerde criminaliteit (zie aanbeveling 25).
Vaak zijn er in het geheel geen getuigen die een corruptiegeval zouden kunnen melden, zodat het achterhalen van corrupte praktijken enkel mogelijk is indien de betrokkenen ertoe kunnen worden aangezet om medeplichtigen aan te geven.
Indien geen van deze mogelijkheden een goede oplossing biedt, moet als laatste uitweg gedacht worden aan middelen om de bewijslast van de gerechtelijke autoriteiten te verlichten.
Het Besluit van de Commissie over het melden van vermoede ernstige wanpraktijken schrijft het personeel van de Commissie voor wat zij moeten doen en wie zij moeten contacteren in geval van bijvoorbeeld fraude of corruptie.
De lidstaten moeten - zo nodig op voorstel van de Commissie - gemeenschappelijke normen invoeren inzake bewijsgaring, speciale onderzoekstechnieken, bescherming van informanten, slachtoffers en getuigen van corruptie, en confiscatie van opbrengsten van corruptie, zodat opsporing, onderzoek, vervolging en berechting van corruptiegevallen kunnen worden verbeterd.
Zij moeten ervoor zorgen dat slachtoffers van corruptie over de gepaste rechtsmiddelen beschikken.
De Commissie verzoekt de lidstaten om, zo nodig, duidelijke richtsnoeren voor het personeel van de overheidsdiensten in te voeren.
Het Besluit van de Commissie van 4 april 2002 kan daarbij als model worden gebruikt.
De totale kosten van corruptie worden op 5 % van de wereldeconomie geschat.
Georganiseerde misdaadbendes gebruiken tot 30 % van hun opbrengst voor het omkopen van politie, openbare aanklagers, rechters en de overheidsdiensten in het algemeen, om zich "vrij te kopen" van gerechtelijke vervolging.
In vergelijking wordt echter weinig overheidsgeld besteed aan het onderzoek en de voorkoming van corruptie, hoewel uit ervaring blijkt dat een hogere investering in gespecialiseerde anti-corruptiediensten de opsporing en vervolging van daders, en daardoor ook de efficiëntie van het beleid inzake corruptiebestrijding, aanzienlijk zou verhogen.
Gespecialiseerde anti-corruptiediensten en functionarissen van de lidstaten die strijden tegen corruptie en tegen verwante economische misdrijven zoals fraude, witwassen van geld, fiscale en boekhoudkundige misdrijven, moeten bij de uitoefening van hun functie over voldoende onafhankelijkheid, autonomie en bescherming beschikken, mogen niet aan ongeoorloofde beïnvloeding worden blootgesteld en moeten over doeltreffende middelen beschikken voor het vergaren van bewijsmateriaal en om personen die de autoriteiten bijstaan in de strijd tegen corruptie, te beschermen.
Er moet meer samenwerking tussen instanties komen en onderzoeken - vooral financiële onderzoeken - moeten meer gemeenschappelijk worden verricht.
Er moeten netwerken en nationale contactpunten worden opgericht die zich specifiek bezighouden met corruptiegevallen, om de internationale samenwerking te vergemakkelijken.
De Commissie heeft naast deze initiatieven ook een herziening van het EG-Verdrag bepleit waardoor de functie van een onafhankelijke Europese openbare aanklager in het leven kan worden geroepen, die instaat voor het opsporen en vervolgen van personen die strafbare feiten hebben gepleegd die de financiële belangen van de EU schaden, wat ook betrekking heeft op corruptie van EU-ambtenaren.
Met de instelling van een Europese openbare aanklager zou een doeltreffende strafrechtelijke rechtshandhaving worden gewaarborgd.
Tevens zou worden bijgedragen tot de eerbiediging van individuele rechten en worden voorzien in een beroepsmogelijkheid in verband met de operationele activiteiten van OLAF.
Zie het groenboek van de Commissie inzake de strafrechtelijke bescherming van de financiële belangen van de Gemeenschap en de instelling van een Europese officier van justitie, COM(2001) 715 van 12/12/2001 en het follow-upverslag, COM(2003) 128 def.
van 19.3.2003.5.
Het opbouwen van een anti-corruptiecultuur in de EU-instellingen  De voorbije jaren is de bestrijding van corruptie en fraude in de Europese instellingen en organen voor de EU een absolute prioriteit geworden.
De crisis die het gevolg was van het ontslag van de Commissie in maart 1999 toonde de noodzaak aan van een meer doeltreffende bescherming van de integriteit van het Europese openbaar bestuur.
Om het rechtskader ter zake te verbeteren heeft de Commissie verschillende initiatieven geformuleerd in haar algemene strategie voor de bescherming van de financiële belangen van de Gemeenschap van 2000, haar actieplan 2001-2003 en, onlangs, haar evaluatieverslag van de activiteiten van OLAF.
Na een grondige doorlichting van bestaande regels en praktijken werd in verschillende documenten gewezen op de zwakke punten van het wettelijk kader, en met name op het feit dat binnen de EU-instellingen geen onderzoek kon worden gevoerd naar vermeende gevallen van corruptie of fraude.
Zie Speciaal verslag over de diensten van de Commissie die specifiek zijn betrokken bij de fraudebestrijding, met name de UCLAF (PB C 230 van 22.07.1998).
Zie Comité van onafhankelijke deskundigen, verslag van 15 maart 1999 over fraude, wanbeheer en favoritisme in de Europese Commissie, gevolgd door een tweede verslag van 10 september 1999 over de hervorming van de Commissie, een analyse van de bestaande praktijken en voorstellen om te verhelpen aan wanbeheer, onregelmatigheden en fraude.
Mededeling inzake Fraudebestrijding, Naar een algemene strategische aanpak, COM (2000) 358 def.
en Mededeling inzake Fraudebestrijding - Actieplan voor 2001-2003, COM (2001) 254 def.
OLAF is in 1999 opgericht als een onafhankelijk administratief orgaan dat belast is met het onderzoek van corruptie, fraude en andere ambtsmisdrijven in alle instellingen en organisaties van de EU waardoor de financiële belangen van de Gemeenschappen worden geschaad (interne onderzoeken).
In het interinstitutioneel akkoord van mei 1999 werd de onderzoeksbevoegdheid van OLAF uitgebreid tot alle activiteiten die de belangen van de Gemeenschap schaden en tot onregelmatige gedragingen van de EG-ambtenaren die kunnen uitmonden in een administratieve of strafrechtelijke procedure.
De Europese Raad van Keulen verzocht alle instellingen en organen om tot het interinstitutioneel akkoord toe te treden zodat in alle instellingen en organen onder gelijke voorwaarden onderzoeken zouden kunnen worden verricht.
Besluit 1999/352/EG, EGKS, Euratom, van de Commissie van 28 april 1999 houdende oprichting van het Europees Bureau voor fraudebestrijding (PB L 136 van 31.5.1999, blz. 20).
Volgens Verordening (EG) nr. 1073/1999 van het Parlement en de Raad en Verordening (Euratom) nr. 1074/1999 van de Raad (PB L 136 van 31.5.1999, blz. 1 en 8) verricht OLAF onderzoeken met het oog op: "het bestrijden van fraude, corruptie en elke andere onwettige activiteit waardoor de financiële belangen van de Europese Gemeenschap worden geschaad" en "het daartoe opsporen van ernstige feiten in verband met de uitoefening van werkzaamheden in dienstverband die onverenigbaar kunnen zijn met de plichten van de ambtenaren en andere personeelsleden van de Gemeenschappen en aanleiding kunnen geven tot disciplinaire en, in voorkomend geval, strafrechtelijke sancties, dan wel onverenigbaar kunnen zijn met de analoge verplichtingen van de leden (...) of personeelsleden van instellingen, organen en instanties die niet vallen onder het Statuut van de ambtenaren (...)".
Met het oog op een betere bescherming van de integriteit van het Europese openbaar bestuur zouden alle instellingen en organen tot het interinstitutioneel akkoord van mei 1999 moeten toetreden en moet de interne besluitvorming verlopen volgens het bij het interinstitutionele akkoord gevoegde modelbesluit.
Zie aanbeveling 1 van het verslag van de Commissie, Evaluatie van de activiteiten van het Europees Bureau voor fraudebestrijding (OLAF), COM(2003) 154.
OLAF handelt in hoofdzaak op basis van verwijzingen en gebruikt informatie die door het personeel van de instellingen in uitvoering van hun loyauteitsplicht is verstrekt.
In dit verband doet de Commissie de aanbeveling dat OLAF praktijken ontwikkelt die de naleving en genormaliseerde toepassing van informatieprocedures in de betrokken instellingen en organen en met betrekking tot bij onderzoeken betrokken personen waarborgen.
De verplichting om gevallen van fraude of corruptie te melden is vastgelegd in Verordening nr. 1073/1999.
Zie aanbeveling 16 van het verslag van de Commissie, Evaluatie van de activiteiten van het Europees Bureau voor fraudebestrijding (OLAF).
Ook de samenwerking tussen OLAF en andere instellingen en organen van de EU en de in financiële onregelmatigheden gespecialiseerde autoriteiten wordt belangrijk geacht voor de corruptie- en fraudebestrijding binnen de EU-instellingen.
Zie verslag van de Commissie, Evaluatie van de activiteiten van het Europees Bureau voor fraudebestrijding (OLAF).
Naar aanleiding van haar Witboek over de hervorming heeft de Commissie een praktische handleiding voor goed financieel beheer opgesteld, waarin gedragsnormen worden beschreven onder verwijzing naar de fundamentele ethische plichten die in het ambtenarenstatuut zijn vastgelegd, inzonderheid de plichten van integriteit, loyauteit en onpartijdigheid.
De Commissie heeft eveneens interne maatregelen ingevoerd die tot doel hebben de controleerbaarheid te bevorderen en corrupte praktijken binnen de Commissie te voorkomen, bijvoorbeeld het Besluit van de Commissie van 4 april 2002 over het melden van vermoede ernstige wanpraktijken, gedragscodes voor de Commissieleden en het personeel van de Commissie, normen voor interne controle bij de diensten van de Commissie, een handleiding voor het onderzoeken op fraudegevoeligheid, of nieuwe voorschriften inzake "job rotation" voor vertrouwensposten.
Witboek over de hervorming van de Commissie van 1 maart 2000, COM(2000) 200/2.
Zie actie 92, Voor goed projectbeheer, Praktische gids.
Het ontwerp moet ter goedkeuring worden voorgelegd aan de voltallige Commissie.
In het kader van de hervorming heeft de Commissie voorgesteld om in het toekomstige ambtenarenstatuut, dat momenteel ter tafel ligt bij de Raad, voorschriften over het melden van vermoede ernstige wanpraktijken op te nemen die van toepassing zijn op het personeel van alle EU-instellingen.
Bestuurlijke gedragscode voor het personeel van de Europese Commissie bij de contacten met het publiek.
Met de oprichting van het Bureau voor onderzoek en discipline (IDOC) heeft de Commissie een systeem ingevoerd waarmee een betere tuchtrechtelijke aanpak van corruptie of belangenconflicten in het algemeen mogelijk is.
De samenwerking tussen IDOC en OLAF is essentieel om een doeltreffende en eenvormige bescherming van de integriteit van het Europees openbaar bestuur te waarborgen.
Gelet op de complementariteit van hun taken op het gebied van administratieve onderzoeken moeten hun betrekkingen worden geregeld door middel van een memorandum van overeenstemming, zodat het gepaste gevolg kan worden gegeven aan de onderzoeken van OLAF wanneer tuchtrechtelijke sancties vereist zijn en overlapping van bevoegdheden kan worden vermeden.
OLAF heeft een ruimere interne bevoegdheid voor het verrichten van onderzoeken, zelfs met betrekking tot personeelsleden die niet onderworpen zijn aan het Statuut, en kan deze in alle instellingen en organen uitoefenen.
Rekening houdend met de expertise van OLAF bij het bestrijden van ernstige vormen van economische en financiële misdrijven moet in dit memorandum de praktische taakverdeling tussen OLAF en tuchtrechtelijke instanties transparanter worden gemaakt.
Zie aanbeveling 8 van het verslag van de Commissie, Evaluatie van de activiteiten van het Europees Bureau voor fraudebestrijding (OLAF).
6.
De voorkoming van corruptie - De interne markt en andere interne beleidsterreinen  De Commissie is van oordeel dat in toekomstige initiatieven de nadruk moet worden gelegd op preventieve maatregelen, die erop gericht zijn de gelegenheid voor corrupt gedrag te verminderen door het vermijden van belangenconflicten en het invoeren van systematische controles.
Deze aanpak heeft de Commissie ook gevolgd in haar eerste mededeling over corruptie.
Naar aanleiding van die mededeling heeft het Europees Parlement de Commissie verzocht om gebruik te maken van haar bevoegdheid met betrekking tot onder meer fiscale aftrekbaarheid, het opstellen van een zwarte lijst inzake de gunning van overheidsopdrachten, financiële transacties, opleidingsprogramma's, fraude binnen de EU-instellingen, witwassen van geld en externe steun en bijstand.
a) Het vergroten van de integriteit in de openbare sector  Op 7 november 2000 hebben de voor overheidsdiensten en openbaar bestuur bevoegde EU-ministers in Straatsburg een resolutie inzake kwaliteit en waardering van openbare diensten in de Europese Unie goedgekeurd.
Het zwaartepunt van deze resolutie is het oprichten van een kader voor zelfevaluatie van kwaliteitsbeheer in de openbare diensten (zogenoemd "Cadre d'Auto-évaluation des Fonctions publiques" of "Common Assessment Framework", CAF).
Dit CAF zal als communicatiemiddel en tevens als beoordelingscriterium voor de openbare administraties van de EU-lidstaten moeten dienen en heeft tot doel de integriteit, verantwoordelijkheid en transparantie van de openbare instellingen te verhogen.
Op verzoek van de ministers hebben de directeuren-generaal van overheidsdiensten en openbare besturen een werkprogramma opgesteld voor de "innovatiegroep openbare diensten", die de duurzame verbetering van kwaliteit en efficiëntie van administraties nastreeft.
De Commissie beveelt dan ook aan binnen de EU op grond van de resolutie van Straatsburg een algemene dialoog op gang te brengen over minimumnormen en beoordeling inzake integriteit van de administratie en behoorlijk bestuur, die van belang zijn om georganiseerde en grensoverschrijdende corruptie te voorkomen en doeltreffend te bestrijden.
b) Fiscale aftrekbaarheid van steekpenningen  Naar aanleiding van de aanbeveling van de OESO van 1996 en de mededeling van de Commissie van 1997 hebben alle EU-lidstaten die nog steeds de fiscale aftrek van aan buitenlandse overheidsambtenaren betaalde steekpenningen toelieten, hun wetgeving aangepast en de aftrek verboden.
c) Overheidsopdrachten  Overheidsopdrachten vertegenwoordigen ongeveer 15 % van het BBP in de EU.
De communautaire richtlijnen inzake overheidsopdrachten garanderen transparantie en gelijke behandeling bij het gunnen van overheidsopdrachten.
Het voorkomen van fraude, corruptie en collusie tussen de inschrijvers en de aanbestedende diensten is in het communautaire stelsel in aanmerking genomen.
Bovendien kan collusie tussen ondernemingen die op een aanbesteding hebben ingeschreven een directe schending van het verbod van artikel 81 van het EG-Verdrag vormen.
In de voornoemde Millenniumstrategie roept de Raad de lidstaten en de Europese Commissie op, ervoor te zorgen dat volgens de betrokken wetgeving een inschrijver bij een procedure van openbare aanbesteding kan worden uitgesloten van deelneming aan aanbestedingsprocedures van de lidstaten en de Gemeenschap, indien hij delicten in verband met de georganiseerde criminaliteit heeft begaan.
In die wetgeving moeten specifieke bepalingen over de rol van de Commissie in de administratieve samenwerking en in het opstellen van zwarte lijsten worden opgenomen, opdat dit engagement zou worden gerealiseerd.
Daarbij moet gewaakt worden over de conformiteit met de relevante bepalingen inzake gegevensbescherming.
In het in mei 2000 ingediende ontwerp van wijziging van de richtlijnen inzake overheidsopdrachten voorziet de Commissie in de verplichting om inschrijvers uit te sluiten die definitief zijn veroordeeld wegens corruptie, fraude of betrokkenheid bij de activiteiten van een criminele organisatie.
Artikel 45 van het gewijzigde voorstel voor een richtlijn voorziet in de mogelijkheid voor de aanbestedende dienst om de medewerking van de bevoegde autoriteiten van een andere lidstaat te vragen wanneer zij informatie nodig hebben over de persoonlijke situatie van de betrokken kandidaten of inschrijvers.
De in een andere lidstaat gecontacteerde autoriteit is verplicht op verzoek haar medewerking te verlenen.
De amendementen op artikel 45 zijn bij de eerste lezing van de voorgestelde richtlijn gesteund door zowel de Raad als het Europees Parlement.
Er zijn dus geen verdere wetgevingsvoorstellen nodig voor de tenuitvoerlegging van artikel 45 van de voorgestelde richtlijn.
De Commissie zal deze kwestie opnieuw beoordelen in het licht van de toepassing van de nieuwe voorschriften.
d) Het vergroten van de integriteit in de privésector  i.
Bescherming van kwetsbare beroepsgroepen tegen criminele invloeden  Met de vertegenwoordigers van juridische beroepen en boekhouders en accountants is een open en vruchtbare dialoog op gang gebracht om mogelijke leemten en onverenigbaarheden aan het licht te brengen, binnen de EU ethische basisbeginselen te ontwikkelen en een evenwicht tussen beroepsgeheim en algemeen belang te vinden.
Naar aanleiding hiervan is op 27 juli 1999 het Handvest van de Europese beroepsorganisaties ter bestrijding van de georganiseerde criminaliteit ondertekend.
De Europese beroepsorganisaties (notarissen, advocaten, boekhouders en accountants en belastingadviseurs) moedigen de nationale organisaties aan om in het kader van bestaande of nog op te stellen gedragscodes normen vast te leggen ter bescherming van hun leden tegen mogelijke betrokkenheid bij fraude, corruptie en witwassen van geld of tegen uitbuiting door de georganiseerde criminaliteit.
De Commissie roept de ondertekenaars van het Handvest van de Europese beroepsorganisaties ter bestrijding van de georganiseerde criminaliteit op om hun zelfreguleringssystemen te versterken.
Op die manier kan het gevaar worden beperkt, dat leden van de beroepsorganisaties hun professionele integriteit opofferen als gevolg van met illegale doeleinden gestelde handelingen van criminelen.
ii.
Versterking van de maatschappelijke verantwoordelijkheid van bedrijven  Wat corruptie betreft, zijn vennootschappen en hun vertegenwoordigers gewoonlijk zowel daders (het aanbieden van corruptie) als slachtoffers (als niet-geselecteerde inschrijver, omdat het contract is toegewezen aan een concurrent die met steekpenningen de beslissing in zijn voordeel heeft beïnvloed, of als slachtoffer wanneer een werknemer in strijd met de belangen van de vennootschap heeft gehandeld omdat hij was omgekocht door een concurrerende vennootschap).
Deze dubbele rol van de privésector moet worden aangepakt door het bevorderen van de verantwoordelijkheid en aansprakelijkheid van vennootschappen op basis van internationale normen en beginselen, waaronder de ontwikkeling en toepassing van moderne normen inzake boekhouding, het vastleggen van doeltreffende regelingen voor interne controle, gedragscodes en de toepassing ervan, en het invoeren van communicatiekanalen.
Ingevolge het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties is het omkopen van buitenlandse overheidsfunctionarissen van waar ter wereld ook, in alle rechtsstelsels van de partijen bij dit verdrag (waaronder alle EU-lidstaten) een strafbaar feit (waarvoor ook rechtspersonen aansprakelijk kunnen worden gesteld).
Uit recente onderzoeken (cf.
Bribe Payers' Index of Transparency International) blijkt evenwel dat slechts weinig vennootschappen op de hoogte zijn van het bestaan van dit internationale instrument en van de nationale wetgeving tot omzetting ervan.
De bewustmaking in de gehele privésector moet worden verbeterd zodat vennootschappen zich bewust worden van de schadelijke gevolgen die corrupte praktijken op vennootschappen en hun reputatie hebben, en corruptie op die manier wordt voorkomen.
Omkoping is een verborgen fenomeen, omdat het berust op een wederzijdse belofte tot geheimhouding van de omkoper en de omgekochte.
Vennootschappen moeten daarom duidelijke voorschriften hebben met betrekking tot informanten (dat wil zeggen procedures die moeten worden gevolgd indien een werknemer op de hoogte is van corrupte gedragingen binnen de vennootschap).
Daarbij horen ook opleiding en controle van de voorschriften.
De doelstelling is duidelijk te maken dat corruptie onaanvaardbaar is, en werknemers aan te moedigen ermee naarbuiten te komen.
De Commissie wil de dialoog die op dit gebied nodig is tussen de openbare en de privésector verder aanmoedigen via initiatieven zoals het EU-Forum inzake preventie van georganiseerde misdaad.
e) Boekhoudnormen en wettelijke controle  Op het gebied van boekhouding en externe controle hebben enkele recente grote schandalen geleid tot een snellere besluitvorming om tegen 2005 een efficiënte en concurrerende Europese kapitaalmarkt tot stand te brengen: dit doel is geformuleerd in het "Actieplan Financiële Diensten" van de EU.
In juni 2002 heeft de EU een verordening aangenomen volgens welke beursgenoteerde vennootschappen, met inbegrip van banken en verzekeringsmaatschappijen, hun geconsolideerde jaarrekeningen vanaf 2005 volgens de internationale standaarden voor jaarrekeningen dienen op te stellen.
Aldus zal de boekhouding van vennootschappen in de gehele EU betrouwbaarder, transparanter en makkelijker vergelijkbaar worden.
Fraude en corruptie zullen ook makkelijker kunnen worden ontdekt.
De Commissie dient nu te zorgen voor goede toepassing, geharmoniseerde interpretatie en naleving van de internationale standaarden voor jaarrekeningen (IAS).
In mei 2002 heeft de Commissie aanbevelingen betreffende de onafhankelijkheid van de externe accountant geformuleerd.
Deze bevatten een aantal principiële vereisten.
Inzonderheid wordt aanbevolen dat het externe accountants verboden moet zijn om een wettelijke controle te verrichten indien zij zich ten aanzien van de cliënt in een relatie bevinden die hun onafhankelijkheid in het gedrang kan brengen.
Alhoewel aanbevelingen juridisch niet bindend zijn, vormen zij een duidelijke toetssteen voor beste praktijken.
De Commissie zal toezien op de toepassing en op grond van de toepassing in de praktijk oordelen of bindende EU-regelgeving vereist is.
Momenteel zijn er in de EU geen vastgelegde normen inzake accountantscontrole.
Hoewel iedereen het erover eens is dat initiatieven op dit gebied gebaseerd moeten worden op de internationale standaarden voor accountantscontrole (ISA), is het nog niet duidelijk hoe alle externe controles in de EU daadwerkelijk op basis hiervan zullen moeten worden uitgevoerd.
De EU beschikt evenmin over een mechanisme voor toezicht op het beroep van accountant.
De Commissie zal binnenkort een mededeling publiceren betreffende de wettelijke controle waarin de prioriteiten van het beleid ter zake zullen worden afgebakend.
f) Corruptiebestrijding bij instanties van bijzondere aard, tussen de openbare en de particuliere sector in  De voorbije jaren is West-Europa geconfronteerd met een golf van politieke corruptieschandalen.
Hierbij is het feit in de kijker gesteld, dat er soms geheime banden bestaan tussen overheidsambtenaren, de zakenwereld en vertegenwoordigers van de sociale partners en andere belangengroepen die zich tussen de openbare en de particuliere sector bevinden, zoals politieke partijen, vakbonden en verenigingen van werkgevers, stichtingen, enz.
Zeer vaak worden - in strijd met de wettelijke verplichtingen - schenkingen gedaan aan deze semi-openbare entiteiten van bijzondere aard, zonder dat dit wordt gemeld, om belangrijke politieke of economische beslissingen te beïnvloeden of tussen politici en de privésector een "gunstig klimaat" te creëren.
Door het geheime karakter van deze banden is het zeer moeilijk om in strafrechtelijke zin aan te tonen wie waarvoor steekpenningen heeft betaald of aangenomen en soms zijn de handelingen helemaal niet strafbaar.
Dit fenomeen is aan het licht gekomen in een aantal belangrijke zaken die werden uitgebracht door de media, en hangt grotendeels samen met de wijze waarop de sociale partners en andere belangengroepen in de betrokken landen worden gefinancierd.
De toename van met de financiering van deze entiteiten samenhangende politieke schandalen is ten dele aan de volgende factoren te wijten: toenemende bureaucratisering van de organisaties, duurdere campagnes, wijziging van het karakter van de politieke strijd door groter gebruik van de media, of kleinere rol van de staat als openbaredienstverlener en concurrentie voor overheidsopdrachten.
Er is behoefte aan een grote evaluatie om de aard van de banden te onderzoeken, zodat het probleem kan worden afgebakend en voor de toekomst kan worden aangepakt.
Enkel absolute transparantie van de financiering van de sociale partners en belangengroepen, de verkiezingsuitgaven en bepaalde beperkingen op de zakelijke activiteiten van vertegenwoordigers van deze entiteiten kunnen waarborgen dat zij van (potentiële) belangenconflicten gevrijwaard blijven.
De Commissie maakt zich ernstige zorgen over deze ontwikkeling en is voorstander van duidelijke en transparante voorschriften inzake de financiering van deze entiteiten van bijzondere aard binnen de EU en een grotere rol van de civiele maatschappij.
De Commissie zal op basis van een onderzoek naar de toestand inzake politieke corruptie en de financiering van de sociale partners en andere belangengroepen in Europa voorstellen formuleren betreffende normen en beste praktijken voor transparante financiering van deze entiteiten, verkiezingsuitgaven en vermijding van belangenconflicten en deze bij het Europees Parlement en de Raad indienen.
7.
Externe aspecten  Met de nakende toetreding van de nieuwe EU-lidstaten en een grotere samenhang van het interne en het externe beleid van de Unie zoals gesuggereerd in de conclusies van Tampere of in de recente mededeling inzake "de grotere Europese nabuurschap", waarbij vooral aandacht is besteed aan Rusland, de westelijke NOS, Zuidoost-Europa en de mediterrane partners, wordt de weg geëffend voor toekomstige (geconcentreerde) initiatieven van de EU in de bestrijding van corruptie.
a) Het aanmoedigen van een beleid inzake corruptiebestrijding in de toetredende landen, de kandidaat-lidstaten en andere derde landen op basis van 10 algemene beginselen (cf.
bijlage bij dit document)  In de toetredende landen en de kandidaat-lidstaten van de Unie is de bestrijding van corruptie de voorbije jaren sterk opgedreven, vooral met het vooruitzicht op toetreding.
Hoewel reeds grote vooruitgang is geboekt en de meerderheid van deze landen nationale strategieën inzake corruptiebestrijding heeft vastgelegd, zijn corruptie en andere economische misdrijven nog steeds wijdverspreid, zoals de Commissie in haar periodieke voortgangsverslagen inzake toetreding heeft onderstreept.
Bovendien worden de bereikte resultaten in gevaar gebracht doordat rechtsstelsels elkaar overlappen en er een gebrek is aan coördinatie.
Hoewel capaciteitsvergroting in het kader van de strijd tegen corruptie tijdens de toetredingsonderhandelingen is besproken en in het kader van het PHARE-programma aan verschillende projecten inzake corruptiebestrijding steun is verleend, stelt de Commissie voor dat meer inspanningen worden gedaan om haar algemene anticorruptiestrategie uit te breiden tot de toetredende landen en de kandidaat-lidstaten.
Alle toetredende landen en kandidaat-lidstaten hebben weliswaar minstens één van de relevante internationale instrumenten voor corruptiebestrijding, zoals de Verdragen inzake de strafrechtelijke en de civielrechtelijke bestrijding van corruptie van de Raad van Europa of het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties, ondertekend, maar de grootste uitdaging blijft hun daadwerkelijke toepassing.
De Commissie heeft regelmatig aanbevelingen gedaan in verband met het voorkomen van corruptie door middel van een betere samenwerking tussen de verschillende autoriteiten die bevoegd zijn inzake de bestrijding van corruptie, en met bewustmakingscampagnes.
Het oprichten van één enkele anticorruptie-eenheid of van één enkel coördinerend orgaan zou dienaangaande reeds een belangrijke stap voorwaarts betekenen.
Het vermogen van overheidsadministraties en van de rechterlijke macht om hun functie daadwerkelijk uit te oefenen, is een grote bekommernis van de Commissie.
Dit geldt inzonderheid voor de tenuitvoerlegging van uit het acquis afgeleide wetsbepalingen.
Binnen een algemeen preventiebeleid zijn verhoogde integriteit, transparantie en controleerbaarheid van besturen en de bevordering van behoorlijk bestuur essentieel om corruptie op doeltreffende wijze te kunnen bestrijden.
De Commissie is er voorstander van, dat op basis van de tien algemene beginselen (cf.
bijlage bij dit document) en de behoeften van elk land afzonderlijk, in de tijd die nog rest voor de toetreding een algemene inspanning wordt gedaan in het kader van het PHARE-programma om de administratieve capaciteiten in de kandidaat-lidstaten (gerecht, politie, douane, overheidsopdrachten) verder te versterken.
De Commissie is van mening dat opleiding en specialisatie op dit gebied moeten worden verbeterd, zodat de nationale instanties ter zake (gerechtelijke autoriteiten, openbare aanklagers, rechtshandhavers, douane en politie) over goed en goed opgeleid personeel kunnen beschikken.
Centraal in deze context is de aanbeveling om de nationale wetgeving zoveel mogelijk in overeenstemming te brengen met het acquis en met andere internationale instrumenten, zodat verdere ontwikkeling wordt gewaarborgd.
De Commissie erkent ten volle dat de doeltreffendheid van een nationaal beleid inzake corruptiebestrijding ten vroegste een jaar na de inwerkingtreding ervan kan worden beoordeeld.
In andere landen, zoals de landen van de westelijke Balkan, blijft corruptie een wijdverspreid fenomeen.
Een algemene versterking van de nationale instellingen is een sleutelelement van het stabilisatie- en associatieproces voor de landen van de westelijke Balkan.
Sterkere en meer doeltreffende instellingen zullen beter weerstand kunnen bieden aan corruptie.
De aanpak van corruptie vormt een belangrijk onderdeel van regionale en nationale strategieën die in het kader van het bijstandsprogramma (CARDS) worden ontwikkeld om bijvoorbeeld de georganiseerde criminaliteit te bestrijden.
Vooruitgang bij het uitbannen van corruptie is essentieel indien de landen van de westelijke Balkan verder willen evolueren naar Europese integratie.
In december 2002 heeft de Europese Raad van Kopenhagen bevestigd dat de Unie gebruik moet maken van de door de uitbreiding geboden mogelijkheid om de betrekkingen met de naburige landen, Rusland, Oekraïne, Moldavië, Wit-Rusland en de mediterrane landen te verbeteren om nieuwe scheidslijnen in Europa te vermijden, en stabiliteit en voorspoed binnen en buiten de nieuwe grenzen van de Unie te bevorderen.
Binnen het nieuw nabuurschapsbeleid is voorzien in een versterkte samenwerking om gemeenschappelijke bedreigingen van de veiligheid, onder meer door corruptie, te voorkomen en te bestrijden.
De EU zal de mogelijkheden van nauwere samenwerking met de naburige landen inzake justitiële en politiële samenwerking en de ontwikkeling van wederzijdse rechtshulp onderzoeken.
Deze landen moeten buitenlandse investeringen aantrekken om hun economische prestaties te verbeteren.
Dit zorgt voor sterke indirecte prikkels om de corruptie te verminderen: politici hebben laten blijken dat zij zich hier meer en meer van bewust zijn.
b) Samenwerkingsakkoorden en programma's voor buitenlandse hulp  De eerbiediging van de mensenrechten, de consolidatie van democratische beginselen en de rechtsstaat zijn belangrijke doelstellingen van het buitenlands en ontwikkelingsbeleid van de EU geworden.
Zij zijn als "essentiële elementen" opgenomen in de verschillende samenwerkingsakkoorden met ontwikkelingslanden en maken deel uit van de regelmatig plaatsvindende politieke dialoog met partnerlanden.
De ACS-EU-partnerschapsovereenkomst die op 23 juni 2000 in Cotonou werd ondertekend tussen de EU en 77 landen in Afrika, het Caraïbisch gebied en de Stille Oceaan (ACS) gaat een stap verder, omdat daarin uitdrukkelijk bepalingen inzake goed bestuur (als "fundamenteel element") en corruptie zijn opgenomen.
De ACS en de EU hebben een akkoord bereikt over een definitie van behoorlijk bestuur die ook corruptiebestrijding omvat.
Deze terreinen zijn ook een belangrijk onderwerp voor de politieke dialoog.
De partijen zijn overeengekomen dat, indien de Gemeenschap een belangrijke partner is op het gebied van de financiële steun, een overlegprocedure wordt gestart bij ernstige gevallen van corruptie en gevallen van omkoping die aanleiding zijn tot ernstige corruptie.
Indien de maatregelen om aan de toestand te verhelpen, niet worden doorgevoerd, kan in laatste instantie worden beslist de samenwerking op te schorten.
Goed bestuur is het transparante en verantwoordelijke beheer van menselijke en natuurlijke hulpbronnen en economische en financiële middelen ten behoeve van rechtvaardige en duurzame ontwikkeling.
Goed bestuur houdt het bestaan in van duidelijke besluitvormingsprocedures bij de overheid, transparante en verantwoording verschuldigde instellingen, de voorrang van de wet bij het beheer van middelen en de opbouw van capaciteiten ten behoeve van het uitwerken en uitvoeren van maatregelen teneinde met name corruptie te voorkomen en te bestrijden.
De Overeenkomst van Cotonou geeft geen definitie van "ernstige gevallen van corruptie" die kunnen leiden tot de opschorting van de samenwerking.
In het kader van de permanente politieke dialoog over kwesties in verband met behoorlijk bestuur onderzoeken de partijen de wijzigingen die worden doorgevoerd en de continuïteit van de gerealiseerde vooruitgang.
Bij deze regelmatige evaluatie wordt de economische, sociale, culturele en historische achtergrond van ieder land in aanmerking genomen.
De overlegprocedure wordt niet uitsluitend of noodzakelijk gestart wanneer EG-fondsen betrokken zijn, maar meer in het algemeen wanneer corruptie de ontwikkeling van een land elemmert.
Er is overleg gevoerd in één geval, waarbij de Europese Unie zich ernstige zorgen maakte over het gebrek aan transparantie van de overheidsboekhouding en het gevaar van ernstige corruptie, met name bij het beheer van natuurlijke hulpbronnen en de exploitatie van monopolies in een partnerland.
De handleiding van de Commissie voor de aanbesteding van diensten, leveringen en werken in het kader van de samenwerking tussen de Gemeenschap en derde landen bevat bepalingen die van toepassing zijn op corrupte praktijken die in het kader van een bepaald project worden ontdekt.
Deze bepalingen omvatten niet noodzakelijk de opschorting van de toepassing van het samenwerkingskader met het betrokken land.
In het algemeen zijn, minstens in de eerste fase, zij van invloed op de steun die de EG voor dit project betaalt.
In hoofdstuk 7 van de handleiding behoudt de Commissie zich het recht voor "de financiering van projecten op te schorten of te annuleren indien corruptiepraktijken van welke aard dan ook worden ontdekt in welk stadium van de aanbestedingsprocedure dan ook en indien de aanbestedende dienst geen passende maatregelen neemt om de situatie te verbeteren.
In het kader van deze bepaling wordt onder corruptiepraktijken verstaan elk voorstel voor een onrechtmatige betaling, een cadeau, een gratificatie of een commissie of elke instemming met het doen van een dergelijk voorstel, met als doel iemand aan te moedigen of te belonen voor het verrichten of het nalaten te verrichten van activiteiten die verband houden met de gunning van de opdracht of met de door de opdrachtgever verstrekte opdracht."
Met het oog op de tenuitvoerlegging van dit nieuwe beleid, onderzoekt de Commissie momenteel de kaderovereenkomsten en specifieke financieringsovereenkomsten met begunstigde staten, en de documenten en contracten inzake openbare aanbestedingen, om standaardclausules toe te voegen betreffende de mogelijkheid van de Commissie om in geval van corruptie de financiering te annuleren en de verantwoordelijkheid voor het ondernemen van concrete acties bij de begunstigde staat te leggen.
Recentelijk (december 2001 en januari 2002) zijn overeenkomsten gesloten met Algerije en Libanon, die nieuwe hoofdstukken bevatten met betrekking tot samenwerking op het gebied van Justitie en Binnenlandse Zaken.
Hierin is een specifieke clausule opgenomen betreffende de strijd tegen corruptie, die verwijst naar bestaande internationale rechtsinstrumenten en de partijen verplicht om concrete maatregelen tegen corruptie te nemen en wederzijdse rechtshulp te verlenen bij strafrechtelijke onderzoeken.
c) Handelspolitiek van de EU en door de overheid gesteunde exportkredieten  Uit recente studies naar het verband tussen de openheid van een land en behoorlijk bestuur enerzijds en de corruptiegraad anderzijds, blijkt dat de beste strategie ter voorkoming van corruptie bestaat in een hoge investering in institutionele ontwikkeling ("behoorlijk bestuur"), goed betaalde ambtenaren en participatie in de vrije handel en bevoorrading van open markten: naarmate een land opener is, zal het minder gevoelig zijn voor corruptie.
Corruptie doet de onzekerheid en de transactiekosten stijgen en belemmert de internationale handel, waardoor investeringen en dus ook de groei dalen.
Open, transparante en competitieve marktvoorwaarden op lokaal en internationaal niveau kunnen corruptie verminderen.
De EU heeft via de Commissie steeds gestreefd naar transparantie als essentieel element in de internationale handel.
In deze context heeft zij de noodzaak van een grotere transparantie bij overheidsopdrachten steeds als een van de grootste prioriteiten erkend.
De EG is voorstander van de uitbreiding van de Overeenkomst betreffende overheidsopdrachten, die voorziet in een grotere transparantie en eerlijke mededinging bij internationale overheidsopdrachten waarborgt, tot andere WTO-partners.
De EG verbindt zich ertoe actief deel te nemen aan de geplande onderhandelingen over een multilaterale overeenkomst inzake de transparantie van overheidsopdrachten, zoals overeengekomen op de 4de Ministeriële Conferentie van de WTO te Doha.
De voorstellen van regelgeving die zij met betrekking tot andere onderdelen van de WTO-agenda van Doha heeft geformuleerd om de transparantie en voorspelbaarheid van de multilaterale systemen te verbeteren, zullen, indien ze worden doorgevoerd, tevens de integriteit verhogen.
Met betrekking tot door de overheid gesteunde exportkredieten verzoekt de Commissie de lidstaten erop toe te zien dat de anticorruptiebepalingen van de door de betrokken nationale agentschappen toe te passen voorschriften daadwerkelijk ten uitvoer worden gelegd, overeenkomstig het actieplan van de OESO van december 2000.
8.
Conclusies  Samengevat moet het toekomstige EU-beleid inzake corruptie de volgende basiselementen omvatten:  Het engagement om alle vormen van corruptie te bestrijden moet op het hoogste niveau van de EU-instellingen worden geformuleerd  Er dient toezicht te worden gehouden op de tenuitvoerlegging van bestaande instrumenten voor corruptiebestrijding en deze moeten voorlopig worden versterkt door toetreding van de Europese Gemeenschap tot een van de of tot beide Verdragen inzake de bestrijding van corruptie van de Raad van Europa, en door deelname aan het controlemechanisme (GRECO).
De EU-lidstaten moeten onderzoeksmiddelen ontwikkelen en verbeteren en meer gespecialiseerd personeel inzetten in de strijd tegen corruptie.
De lidstaten en de EU-instellingen en organen moeten grotere inspanningen leveren in de strijd tegen interne en externe corruptie die de financiële belangen van de Europese Gemeenschap schaadt.
Gemeenschappelijke integriteitsnormen voor overheidsdiensten in de hele EU zoals het "Common Assessment Framework" van de hoofden van de overheidsadministraties moeten op het niveau van de EU verder worden ontwikkeld.
De lidstaten en de Commissie moeten de privésector steun verlenen bij zijn inspanningen om de integriteit en de verantwoordelijkheid van vennootschappen te vergroten.
Op het niveau van de EU en de lidstaten moet de strijd tegen politieke corruptie en illegale financiering van de sociale partners en andere belangengroepen worden opgevoerd.
In hun permanente dialoog met de toetredende landen, kandidaat-lidstaten en andere derde landen moeten de lidstaten en de Commissie systematisch aandacht besteden aan met corruptie verband houdende kwesties en deze landen verder bijstaan bij de ontwikkeling en tenuitvoerlegging van een nationaal beleid inzake corruptiebestrijding, dat gegrond is op de in de bijlage opgenomen tien algemene beginselen.
De EU moet de bestrijding van corruptie volledig en blijvend integreren in haar handelspolitiek en haar buitenlands beleid.
BIJLAGE  TIEN BEGINSELEN VOOR DE VERBETERING VAN DE CORRUPTIEBESTRIJDING IN DE TOETREDENDE LANDEN, KANDIDAAT-LIDSTATEN EN ANDERE DERDE LANDEN  1 Voor de geloofwaardigheid is het van essentieel belang dat leiders en besluitvormers zich duidelijk tegen corruptie uitspreken.
Aangezien er geen universeel toepasselijke voorschriften bestaan, moeten nationale strategieën en programma's voor corruptiebestrijding met zowel preventieve als repressieve maatregelen worden opgesteld en toegepast.
Over deze strategieën moet op alle niveaus uitvoerig overleg worden gepleegd.
2 De huidige en toekomstige EU-lidstaten dienen hun wetgeving volledig in overeenstemming met het acquis van de EU te brengen en alle belangrijke internationale instrumenten inzake corruptiebestrijding waarbij zij partij zijn (verdragen van de VN, de Raad van Europa en de OESO) ratificeren en toepassen.
Derde landen dienen de relevante internationale instrumenten inzake corruptiebestrijding te ondertekenen, te ratificeren en toe te passen.
3 Wetgeving inzake corruptiebestrijding is belangrijk, maar nog belangrijker is de toepassing ervan door bekwame en zichtbare corruptiebestrijdingsinstanties (d.w.z.
goed opgeleide en gespecialiseerde diensten, zoals openbare aanklagers die gespecialiseerd zijn in corruptiebestrijding).
Er moeten doelgerichte onderzoekstechnieken, statistieken en indicatoren worden ontwikkeld.
De rol van de rechtshandhavingsinstanties moet worden versterkt, niet enkel met betrekking tot corruptie, maar ook met betrekking tot fraude, fiscale misdrijven en het witwassen van geld.
4 Elke burger moet de mogelijkheid hebben om een openbaar ambt te bekleden.
Aanwerving en bevordering moeten worden geregeld volgens objectieve criteria op grond van verdienste.
Ambtenaren hebben recht op een behoorlijk salaris en behoorlijke sociale rechten.
Zij moeten een verklaring afleggen betreffende hun vermogen.
Voor gevoelige functies moet een rouleringssysteem worden toegepast.
5 De integriteit, de controleerbaarheid en de transparantie in het openbaar bestuur (magistratuur, politie, douane, belastingen, gezondheidssector, overheidsopdrachten) moeten worden verhoogd door middel van kwaliteitsbeheer en normen inzake controle en toezicht, zoals het Common Assessment Framework van de hoofden van de EU-administraties en de resolutie van Straatsburg.
Een grotere transparantie is van belang om het vertrouwen tussen de burger en het openbaar bestuur te laten groeien.
6 Er moeten gedragsnormen voor het openbaar bestuur worden opgesteld en er moet toezicht worden uitgeoefend op hun toepassing.
7 Zowel in de openbare als in de particuliere sector moeten duidelijke normen worden vastgelegd met betrekking tot informanten (aangezien corruptie een misdrijf is zonder rechtstreekse slachtoffers die zouden kunnen getuigen of aangifte doen) en aangifte van corruptie.
8 De intolerantie van het publiek ten aanzien van corruptie moet worden vergroot via bewustwordingscampagnes in de media en door middel van opleiding.
De centrale boodschap moet zijn, dat corruptie geen fenomeen is dat kan worden aanvaard, maar dat het een misdrijf is.
De civiele maatschappij kan een belangrijke rol spelen bij het voorkomen en bestrijden van corruptie.
9 Duidelijke en transparante voorschriften inzake partijfinanciering en een externe financiële controle van politieke partijen zijn nodig om geheime verbanden tussen politici en (illegale) zakenbelangen te vermijden.
Het spreekt voor zich dat politieke partijen een grote invloed hebben op besluitvormers.
Zij zijn echter vaak immuun voor wetgeving ter bestrijding van omkoping.
10 Voor de particuliere sector moeten stimuli met een ontradend effect ten aanzien van corrupte praktijken worden ontwikkeld, zoals gedragscodes of een "witte lijst" van integere bedrijven.
4.
Sterkere klemtoon op corruptiebestrijding op de interne EU-beleidsterreinen  Ter aanvulling op een beter toezicht en de tenuitvoerlegging van de bestaande rechtsinstrumenten, dient er een alomvattende aanpak te komen om corruptiebestrijding te integreren op alle relevante EU‑beleidsterreinen, zowel intern als extern.
Vooral op de volgende beleidsterreinen is er een sterkere klemtoon op corruptie nodig.
4.1.
Rechtshandhaving, justitiële en politiële samenwerking binnen de EU  De lidstaten dienen alle nodige stappen te zetten ter verzekering van effectieve opsporing, vervolging en duurzame prestaties op het gebied van afschrikwekkende sancties en ontneming van crimineel verkregen vermogen in corruptiezaken.
In deze context zijn politiële en justitiële samenwerking tussen EU-lidstaten, financieel onderzoek, bijscholing van rechtshandhavingspersoneel en de bescherming van klokkenluiders van bijzonder belang.
4.1.1.
Politiële en justitiële samenwerking  Op grond van de strategie 2010-2014 wil Europol meer bijdragen aan maatregelen op het gebied van rechtshandhaving en functioneren als het criminele-informatiecentrum van de EU en als het EU-centrum voor deskundigheid op het gebied van rechtshandhaving.
De Commissie verzoekt Europol zijn inspanningen op het gebied van corruptiebestrijding op te drijven als facilitator voor maatregelen tegen de georganiseerde misdaad.
Dit zou ook de opstelling van regelmatige dreigingsbeoordelingen dienen te omvatten.
Sinds 2004 is Eurojust betrokken bij een licht toenemend aantal corruptiezaken.
Hoewel deze zaken in 2010 slechts 2% van de totale werklast vormden, getuigt het groeiend aantal betrokken lidstaten van een toenemende behoefte aan justitiële samenwerking in grensoverschrijdende corruptiezaken.
De Commissie verzoekt Eurojust meer inspanningen te leveren ter facilitering van informatie-uitwisseling tussen de autoriteiten van de lidstaten in verband met grensoverschrijdende corruptiezaken.
Sinds 2008, tot slot, heeft het EU-netwerk van contactpunten ter bestrijding van corruptie (EACN) de corruptiebestrijdingsautoriteiten van de lidstaten, alsook de Commissie, OLAF, Europol en Eurojust bijeengebracht.
Het EACN wordt beheerd door het onder Oostenrijkse leiding staande netwerk van Europese partners tegen corruptie (EPAC).
De Commissie zal samen met het EACN werken aan concretere resultaten, een sterkere klemtoon op operationele kwesties die voor onderzoekers van corruptie relevant zijn, en een duidelijkere afbakening van de respectieve rollen van het EPAC en het EACN.
De Commissie overweegt een voorstel op te stellen tot wijziging van het besluit van de Raad tot instelling van het EACN.
4.1.2.
Financieel onderzoek en ontneming van vermogensbestanddelen  In vier door de Commissie uitgebrachte verslagen over de tenuitvoerlegging is gewezen op vertragingen in de inspanningen van veel lidstaten om maatregelen inzake de confiscatie van de opbrengsten van misdrijven te nemen.
In 2011 zal de Commissie een herzien rechtskader van de EU met betrekking tot confiscatie en ontneming van vermogensbestanddelen voorstellen om ervoor te zorgen dat de rechtbanken in de lidstaten op effectieve wijze crimineel verkregen of met criminaliteit samenhangende vermogensbestanddelen kunnen confisqueren en de tegenwaarden daarvan, ook in corruptiezaken, geheel kunnen ontnemen.
De derde richtlijn tot voorkoming van witwassen noemt corruptie als een van de basisdelicten bij het witwassen.
In door de OESO-werkgroep omkoping verrichte evaluaties komt naar voren dat zeer weinig buitenlandse omkoopzaken door middel van de nationale systemen tot voorkoming van witwassen zijn opgespoord.
De Commissie beklemtoont dat de financiële inlichtingeneenheden, de gespecialiseerde agentschappen op het gebied van corruptiebestrijding en de rechtshandhavingsorganen in de lidstaten verder oeten samenwerken.
De lidstaten dienen ervoor te zorgen dat financiële onderzoeken in corruptiezaken op effectieve en consistente wijze worden gevoerd en dat mogelijke verbanden met de georganiseerde misdaad en witwassen altijd worden onderzocht.
In 2012 zal de Commissie een strategie vaststellen voor de verbetering van de kwaliteit van de financiële onderzoeken in de lidstaten en de ontwikkeling van financiële inlichtingen die tussen de autoriteiten binnen de lidstaten, alsook tussen de lidstaten en EU-agentschappen en op internationaal niveau dienen te worden gedeeld.
4.1.3.
Bescherming van klokkenluiders  Effectieve bescherming van klokkenluiders tegen vergelding vormt een belangrijk aspect van het corruptiebestrijdingsbeleid.
Het betrokken rechtskader in de EU is suboptimaal en schept problemen bij de aanpak van grensoverschrijdende zaken.
De Commissie zal een beoordeling uitvoeren van de bescherming van personen die financiële misdrijven rapporteren.
Deze beoordeling zal eveneens betrekking hebben op de bescherming van klokkenluiders, en op verwante kwesties op het gebied van gegevensbescherming, en zal dienen als basis voor verdere maatregelen op EU-niveau.
4.1.4.
Bijscholing van rechtshandhavingsambtenaren  De Commissie zal via de EPA de ontwikkeling steunen van gerichte bijscholingsprogramma's over corruptie voor rechtshandhavingsagentschappen.
In deze programma's dienen specifieke aspecten van de aanpak van grensoverschrijdende corruptiezaken aan de orde te komen, bijvoorbeeld het verzamelen en uitwisselen van bewijsstukken, het verband met financiële onderzoeken, en het verband met onderzoek naar misdrijven die door de georganiseerde misdaad zijn gepleegd.
4.2.
Overheidsopdrachten  De overheidsuitgaven voor werken, goederen en diensten bedragen ongeveer 19% van het EU-bbp (2009).
Bijna een vijfde van deze uitgaven valt onder de werkingssfeer van de EU-richtlijnen voor overheidsopdrachten (dat wil zeggen ongeveer 420 miljard euro of 3,6% van het EU-bbp).
Het huidige EU-rechtskader voor overheidsopdrachten omvat geen specifieke bepalingen over preventie van en sancties op belangenverstrengeling en omvat slechts weinig specifieke voorschriften ten aanzien van favoritisme en corruptie.
In januari 2011 is de Commissie een raadpleging gestart over de modernisering van het EU-beleid inzake overheidsopdrachten.
Het is de vraag of het nodig is op EU-niveau te komen tot een algemene definitie van belangenverstrengeling en mogelijke waarborgen tegen dergelijke situaties, waaronder de bekendmaking van gesloten overeenkomsten ter vergroting van de transparantie, de uitbreiding van uitsluitingsgronden en "zelfreinigende" maatregelen.
Bij de opstelling van gemoderniseerde wetgeving inzake EU-overheidsopdrachten zal de Commissie met deze kwesties zorgvuldig rekening houden.
Tegen deze achtergrond zal de Commissie eveneens wetgeving inzake concessies overwegen om te komen tot betere voorwaarden voor de eerlijke en concurrerende gunning van deze overeenkomsten en daardoor het risico van corruptie te verlagen.
4.3.
Cohesiebeleid ter ondersteuning van de opbouw van bestuurlijke capaciteit  Het EU-cohesiebeleid draagt bij aan de versterking van de institutionele capaciteit van de lidstaten om overheidsdiensten effectiever te maken.
Bestuurlijke capaciteit en goed bestuur behoren tot de hoofdprioriteiten van de communautaire strategische richtsnoeren 2007-2013 inzake cohesie.
In totaal is op grond van deze richtsnoeren 3,5 miljard euro toegewezen aan de versterking van de institutionele capaciteit op nationaal, regionaal en plaatselijk niveau, waarvan 2 miljard euro uit het Europees Sociaal Fonds komt.
In de verordening inzake het Europees Sociaal Fonds 2007‑2013 werd specifiek prioriteit gegeven aan de versterking van de bestuurlijke capaciteit in minder ontwikkelde regio's en lidstaten.
Dergelijke steun voor institutionele capaciteit zal een positieve invloed hebben op de preventie van corruptie doordat de overheidsdiensten efficiënter en transparanter worden.
Sommige lidstaten hebben corruptiebestrijdingsmaatregelen opgenomen in hun operationele programma's.
De Commissie is voornemens de steun voor de versterking van de institutionele capaciteit voort te zetten en die ter beschikking te stellen van alle lidstaten en regio's.
4.4.
Boekhoudnormen en wettelijke controle voor EU‑vennootschappen  Het gebruik van internationale standaarden voor financiële verslaggeving voor de geconsolideerde financiële overzichten van ondernemingen die in de EU beursgenoteerd zijn, is sinds 2005 verplicht.
De procedures voor wettelijke controle zijn geharmoniseerd, met de invoering van een verplichting van externe kwaliteitsborging, bepalingen in verband met overheidstoezicht, plichten en onafhankelijkheid van de met de wettelijke controle belaste accountants en de toepassing van internationale standaarden.
Deze maatregelen hebben de geloofwaardigheid, kwaliteit en transparantie van de financiële verslaggeving vergroot en het risico van corruptie verkleind.
De Commissie heeft in 2010 publieke raadplegingen over de lessen van de financiële crisis gehouden.
De resultaten van de raadpleging zullen de Commissie helpen te beslissen over toekomstige maatregelen om geconsolideerde controles en controlesystemen binnen EU-ondernemingen te garanderen teneinde het risico van corruptiepraktijken te verlagen.
Het kan hierbij onder meer gaan om: verduidelijkingen van de rol van externe accountants, governance en de onafhankelijkheid van accountantskantoren, toezicht op externe accountants, schepping van een interne markt voor externe-auditdiensten, en de vereenvoudiging van de voorschriften voor het midden- en kleinbedrijf.
4.5.
Voorkomen en bestrijden van politieke corruptie  Zoals politieke schandalen herhaaldelijk hebben laten zien, ontstaan er soms complexe contacten tussen politieke actoren, private ondernemingen, media, handelsassociaties en stichtingen.
Deze contacten worden gestimuleerd door wederzijds voordeel bij de beïnvloeding van belangrijke politieke en economische beslissingen, hetgeen een risico vormt voor de democratische instellingen en procedures en de opsporing van corruptiepraktijken moeilijker maakt.
Door de stimulans van de GRECO-toezichtsprocedure is er in verschillende lidstaten enige vooruitgang te zien in het wettelijke en institutionele kader voor de financiering van politieke partijen.
Helaas is de handhaving van de transparantie- en toezichtsvoorschriften in sommige lidstaten nog onbevredigend.
De Commissie roept de lidstaten, de nationale parlementen en het Europees Parlement op voor meer transparantie te zorgen en een effectief toezicht op de financiering van politieke partijen en andere belangengroepen mogelijk te maken.
De Commissie zal ook alles in het werk stellen om haar verplichting tot verdediging van het algemene belang van de Unie, overeenkomstig de in de Verdragen neergelegde verplichtingen, in haar eigen gedragscode en in andere relevante voorschriften te eerbiedigen.
De media hebben een belangrijke rol in de vergroting van de transparantie en controleerbaarheid van politieke figuren en vormen vaak een goed middel voor de bestrijding van politieke corruptie.
De Commissie dringt er bij de lidstaten op aan alle nodige maatregelen te nemen ter verzekering van de effectieve tenuitvoerlegging van het bestaande rechtskader, en de onafhankelijkheid en vrijheid van de media, met inbegrip van de financiering van de media, te garanderen.
De Commissie zal door middel van haar bestaande programma's, bijscholing van de media ondersteunen zodat de kennis op specifieke gebieden die relevant zijn voor de opsporing van corruptie, groter wordt (bijvoorbeeld witwassen, subsidie aan politieke partijen, het bankwezen, beurzen).
De Commissie ondersteunt ook op andere manieren maatregelen om politieke corruptie te beperken, bijvoorbeeld financiering van initiatieven van het maatschappelijk middenveld.
4.6.
Betere statistieken  Momenteel is er in de EU geen uniform statistisch systeem om de mate en de omvang van corruptie of de effectiviteit van corruptiebestrijdingsmaatregelen te meten.
Als follow-up van het EU-actieplan om een algemene en coherente EU-strategie op te stellen voor het meten van de criminaliteit en het strafrecht, wordt er een nieuw actieplan (2011-2015) opgesteld.
De Commissie zal een subgroep van deskundigen op het gebied van statistiek oprichten, als eerste stap in de werkzaamheden voor de vaststelling van een uniform statistisch systeem van de EU inzake corruptie.
4.7.
Integriteit in de sport  Corruptie in de sport is een probleem dat steeds zichtbaarder wordt en een grensoverschrijdende dimensie heeft, vooral bij niet‑transparante transfers en neerlijke sportpraktijken.
De Commissie zal een analyse maken van de mogelijke oplossingen om oneerlijke sportpraktijken doeltreffender aan te pakken, te beginnen met een studie van de manieren waarop corruptie in de sport in de nationale wetgevingen aan bod komt.
Die studie kan de basis vormen voor verdere beleidsmaatregelen op dit gebied, bijvoorbeeld het vaststellen van minimumvoorschriften betreffende de bepaling van strafbare feiten op dit gebied.
4.8.
Bescherming van EU-overheidsgeld tegen corruptie  Meer dan een decennium geleden hebben beschuldigingen van corruptie geleid tot het aftreden van de volledige Commissie en de instelling van OLAF.
Een van de hoofdtaken van OLAF is het voeren van bestuurlijke onderzoeken ter bestrijding van fraude, corruptie en andere illegale activiteiten die de financiële belangen van de EU schaden.
In 2011 zullen verschillende initiatieven worden opgenomen om de strijd tegen fraude en corruptie waardoor het overheidsgeld van de EU schade ondervindt, op te voeren.
In de mededeling over de bescherming van de financiële belangen van de EU door middel van strafrechtelijke en bestuurlijke onderzoeken wordt uiteengezet op welke wijze de Commissie voornemens is op EU-niveau het geld van de belastingbetalers te beschermen tegen onwettelijke activiteiten, onder meer tegen bedreigingen als gevolg van corruptie binnen en buiten de EU-instellingen.
In de mededeling wordt gewezen op kansen om het strafrechtskader en de procedurele instrumenten voor onderzoekers en aanklagers te verbeteren, alsook op mogelijke institutionele ontwikkelingen, bijvoorbeeld de instelling van een Europees parket.
De Commissie is ook voornemens een nieuwe fraudebestrijdingsstrategie vast te stellen ter versterking van het financieel beleid van de Unie met het oog op een betere bescherming van de financiële belangen van de EU.
Bij deze strategie worden prioriteiten en specifieke werkterreinen vastgesteld ter versterking van het huidige fraudebestrijdingskader van de Commissie, met de nadruk op preventie.
In aanvulling op deze initiatieven is het voorstel van de Commissie tot wijziging van het rechtskader van OLAF gericht op verbetering van de efficiëntie en snelheid van de onderzoeken van OLAF, op versterking van procedurele garanties, op versterking van de samenwerking van OLAF met de lidstaten en op verbetering van zijn bestuur.5.
Sterkere klemtoon op corruptiebestrijding op de externe EU-beleidsterreinen 5.1.
Kandidaat-lidstaten, potentiële kandidaat-lidstaten en buurlanden  Het proces van de uitbreiding van de EU is een belangrijke aanjager voor belangrijke corruptiebestrijdingshervormingen in de kandidaat-lidstaten en potentiële kandidaat-lidstaten.
De meest recente toetredingen hebben een aanzienlijke invloed gehad op het feitelijke gewicht van het corruptiebestrijdingsbeleid binnen de EU.
Ze lieten ook zien dat het ten tijde van de toetreding nog altijd zeer moeilijk was om de prestaties op het gebied van de tenuitvoerlegging en de onomkeerbaarheid van de corruptiebestrijdingshervormingen aan te tonen.
Bovendien moest er na de toetreding nog toezicht op de inspanningen voor corruptiebestrijding plaatsvinden.
De onderhandelingskaders voor Kroatië en Turkije van 2005 hebben een specifiek hoofdstuk geïntroduceerd met een reeks kwesties over de rechtsstaat, waaronder de hervorming van het rechtsstelsel en de strijd tegen corruptie.
De hernieuwde consensus over de uitbreiding heeft de klemtoon op de rechtsstaat verder versterkt.
De Commissie is zich bewust van het feit dat zonder een sterke politieke wil de investering van EU-gelden in de institutionele opbouw alleen geen garantie is voor het slagen van het corruptiebestrijdingsbeleid.
Daarom heeft zij in 2010 met de kandidaat-lidstaten en potentiële kandidaat-lidstaten een dialoog over de rechtsstaat gevoerd.
De intensievere dialoog bouwt voort op de opgedane ervaring tijdens het visumversoepelingsproces.
De routekaarten met ijkpunten waaraan de landen moesten voldoen ter verkrijging van visumversoepeling zijn een efficiënt instrument gebleken om hervormingen te stimuleren en prioritiseren.
Het doel van de dialoog over de rechtsstaat is de versterking van dergelijke ijkpunten in eerdere fasen van het pretoetredingsproces.
De adviezen van de Commissie inzake de aanvragen van het EU-lidmaatschap van Albanië en Montenegro bevatten al aanbevelingen waaraan voorafgaand aan de start van de onderhandelingen dient te worden voldaan.
De dialoog zal vergezeld gaan van jaarlijkse deskundigenmissies, waaraan deskundigen uit de EU-lidstaten moeten deelnemen, die op deze manier nauwer bij het proces worden betrokken.
Op basis van deze instrumenten zal de Commissie hoge prioriteit blijven toekennen aan het toezicht op het corruptiebestrijdingsbeleid en zal zij vanaf de vroege fasen van de toetredingsvoorbereidingen door middel van toetsingen toezicht uitoefenen met het oog op het zekerstellen van garanties voor de duurzaamheid van de hervormingen.
Ook zal de Commissie nauwe samenwerking van de internationale donoren stimuleren om eventuele overlappingen te voorkomen en om de geïnvesteerde middelen beter te kanaliseren.
Onder de paraplu van het Europees nabuurschapsbeleid zullen de hoge vertegenwoordiger en de Commissie stimuleren dat bij het verstrekken van steun aan de buurlanden een sterkere klemtoon wordt gelegd op de capaciteit van de corruptiebestrijding.
Dit is vooral van belang gezien de recente gebeurtenissen in Noord-Afrika, waar de opstand tegen de regimes onder meer werd ingegeven door de drang om de corruptiecultuur in hun landen uit te roeien.
5.2.
Samenwerkings- en ontwikkelingsbeleid  De door de EU toegekende steun voor de versterking van goed bestuur en democratisering, als onderdeel van het samenwerkings- en ontwikkelingsbeleid, heeft ook betrekking op het corruptiebestrijdingsbeleid.
De Commissie volgt tegen deze achtergrond een op partnerschap gebaseerde aanpak door een dialoog aan te gaan met de regeringen van partnerlanden, het maatschappelijk middenveld, EU-lidstaten en andere donoren.
De Commissie erkent dat het zonder politieke wil binnen een land onwaarschijnlijk is dat steun van buiten resultaat oplevert, maar zij is van oordeel dat een op stimulering gebaseerde aanpak zijn waarde kan bewijzen.
De Commissie is voornemens de dialoog met partnerlanden over fraude- en corruptiebestrijdingskwesties te intensiveren en om haar steun te geven aan capaciteitsopbouw om te komen tot de vaststelling van nationale strategieën om corruptie in al haar vormen te bestrijden.
Tijdens de programmeringsperiode en de tenuitvoerlegging zal bijzondere aandacht aan dergelijke strategieën en de effectieve tenuitvoerlegging daarvan worden geschonken.
In overeenstemming met dat doel zal de Commissie een groter gebruik stimuleren van conditionaliteit op het gebied van ontwikkeling om ervoor te zorgen dat er wordt voldaan aan de minimumnormen voor corruptiebestrijding die zijn opgenomen in het UNCAC en andere internationale en regionale verdragen waarbij deze landen partij zijn.
Volgens dezelfde gedachtegang zal de Commissie een sterkere toepassing bevorderen van de reeds bestaande bepalingen inzake corruptiebestrijding die zijn opgenomen in de rechtsgrondslagen voor de samenwerking met partnerlanden, bij ernstige corruptiezaken specifiek overleg plegen en sancties opleggen als er geen passende maatregelen worden genomen.
Ten slotte heeft de Commissie internationale kaders ingesteld die zijn gericht op het opzetten van transparante systemen voor de winning van en handel in natuurlijke hulpbronnen en grondstoffen, zoals de wetshandhaving, governance en handel in de bosbouw en het transparantie-initiatief voor de grondstofwinningsindustrie.
De Commissie zal deze kaders blijven ondersteunen.
5.3.
Handelsbeleid  Het EU-handelsbeleid draagt door middel van bilaterale handelsrelaties en instrumenten zoals het stelsel van algemene tariefpreferenties in derde landen bij aan de bevordering van onder meer mensenrechten en goed bestuur.
Onlangs heeft de Commissie voorgesteld een nieuwe vorm te geven aan het stelsel van algemene tariefpreferenties, om een sterkere prikkel te geven om de normen op het gebied van goed bestuur te eerbiedigen door middel van toetreding tot en de tenuitvoerlegging van belangrijke internationale verdragen zoals het UNCAC.
De Commissie zal blijven bevorderen dat in vrijhandelsovereenkomsten specifieke bepalingen worden opgenomen in verband met transparantie in internationale overheidsopdrachten en, in het kader van de Wereldhandelsorganisatie (WTO), blijven bevorderen dat andere partijen toetreden tot de WTO-Overeenkomst inzake overheidsopdrachten, die bepalingen bevat inzake verhoogde transparantie bij internationale overheidsopdrachten, waardoor het risico van corruptie wordt verkleind.6.
Conclusie  Corruptie blijft een punt van zorg in de EU, net als in de rest van de wereld.
Ondanks verschillen in mate en omvang komt corruptie voor in alle lidstaten, met ernstige economische, sociale en democratische schade tot gevolg.
Er zijn al internationale instrumenten en er bestaat al EU-wetgeving op het gebied van corruptiebestrijding, maar de tenuitvoerlegging blijft onvoldoende.
De Commissie roept de EU-lidstaten op ervoor te zorgen dat alle relevante rechtsinstrumenten volledig in hun wetgeving worden omgezet, en, hetgeen zeer belangrijk is, effectief worden opgevolgd en gehandhaafd door middel van opsporing en vervolging van corruptiemisdrijven, in combinatie met bepalingen in het strafrecht en een systematische toepassing van afschrikwekkende sancties en ontneming van vermogensbestanddelen.
Hiertoe moeten alle besluitvormers in de EU blijk geven van meer politieke daadkracht.
De bestaande internationale toezichts- en evaluatiemechanismen hebben tot nu toe niet de noodzakelijke dynamiek opgeleverd.
Daarom zijn er op EU-niveau en in alle EU-lidstaten maatregelen nodig ter versterking van de politieke wil om corruptie met kracht aan te pakken.
Daartoe zal de Commissie met ingang van 2013 een EU-corruptiebestrijdingsverslag opstellen om periodiek de inspanningen van de lidstaten te beoordelen.
Daarnaast dient de EU te onderhandelen over deelname aan de GRECO.
Als onderdeel van een algemene aanpak dient de EU corruptie aan te pakken op alle betrokken EU-beleidsterreinen, zowel intern als extern.
Er moet een sterkere klemtoon worden gelegd op corruptiebestrijding in de justitiële en politiële samenwerking, in de gemoderniseerde EU-regelgeving inzake de confiscatie van criminele vermogensbestanddelen, in een herziene EU-wetgeving inzake overheidsopdrachten, in betere EU-misdaadstatistieken, in een doeltreffender fraudebestrijdingsbeleid ter bescherming van de financiële belangen van de EU en in het EU-uitbreidingsproces.
In het samenwerkings- en ontwikkelingsbeleid van de EU moet meer toepassing worden gemaakt van conditionaliteit.
Tegelijkertijd dient de dialoog tussen overheid en bedrijfsleven op EU-niveau over de wijze waarop corruptie binnen het bedrijfsleven kan worden voorkomen, verder te worden ontwikkeld met steun van de Commissie.
Realistisch gezien zullen deze initiatieven corruptie binnen of buiten de EU niet uitroeien.
Allemaal samen zullen deze echter bijdragen aan verkleining van het probleem, wat iedereen ten goede komt.
In deze mededeling wordt de ruime definitie van corruptie gehanteerd zoals die is vastgesteld in het onder het beheer van de Verenigde Naties staande Global Programme against corruption: "misbruik van macht in eigen voordeel", die daarom zowel op corruptie in de publieke sector als in de private sector betrekking heeft.
78% volgens de Eurobarometer 2009 over corruptie.
De enquête vindt om het andere jaar plaats.
Volgens onderzoek van Transparency International betaalt jaarlijks 5% van de EU-burgers steekpenningen.
Volgens een onderzoek zou corruptie zelfs 20-25% bovenop de totale kosten van overheidsopdrachten kunnen bedragen.
De totale economische kosten van corruptie zijn niet eenvoudig te berekenen.
Het genoemde cijfer is gebaseerd op schattingen van 2009 van gespecialiseerde instituten en organen, zoals de International Chamber of Commerce, Transparency International, UN Global Compact, World Economic Forum, Clean Business is Good Business, die erop wijzen dat corruptie tot 5% van het wereldwijde bbp bedraagt.
Van 6,23 in 2000 tot 6,30 in 2010 op een maximum van 10.
Volgens de index van 2010 scoorden weliswaar negen lidstaten als de twintig minst corrupte landen ter wereld, maar acht lidstaten scoorden beneden 5 op 10.
De belangrijkste bevindingen en tendensen voor de EU-index zijn bevestigd door de governance-indicatoren van de Wereldbank, dat wil zeggen dat er duidelijke verschillen bestaan tussen afzonderlijke lidstaten, met negen EU-lidstaten die als beste corruptiebestrijders en tien die als slechtste corruptiebestrijders hebben gescoord.
Artikel 83, lid 1, van het Verdrag betreffende de werking van de Europese Unie noemt corruptie bij de vormen van criminaliteit waarvoor bij richtlijnen minimumvoorschriften betreffende de bepaling van strafbare feiten en sancties kunnen worden vastgesteld, omdat corruptie vaak gevolgen heeft binnen en buiten de EU-binnengrenzen.
Grensoverschrijdende omkoping, evenals andere vormen van corruptie, zoals corruptie van de rechterlijke macht, kan gevolgen hebben voor de mededinging en voor investeringen.
Vóór de inwerkingtreding van het Verdrag betreffende de werking van de Europese Unie was de Commissie niet bevoegd om tegen lidstaten een procedure in te stellen wegens niet-omzetting van maatregelen die onder de derde pijler van het Verdrag waren aangenomen.
Gelet op artikel 10 van Protocol (Nr. 36) betreffende de overgangsbepalingen van het Verdrag van Lissabon, zullen dergelijke procedures vanaf 1 december 2014 mogelijk zijn.
Sinds 2006 bestaat er een specifiek toezichtsmechanisme dat op twee lidstaten van toepassing is: het mechanisme voor samenwerking en toetsing voor Roemenië en Bulgarije, (Beschikkingen 2006/928/EG en 2006/929/EG van de Commissie van 13 december 2006 (PB L 354 van 14.12.2006, blz. 56 en blz. 58).
Het mechanisme voor samenwerking en toetsing bleek een ad-hocoplossing voor de aanzienlijke tekortkomingen die aan de vooravond van toetreding tot de EU nog bestonden.
In deze context voert de Commissie controles uit aan de hand van een aantal tevoren vastgestelde ijkpunten op het gebied van hervormingen van de rechtspraak en corruptiebestrijding, evenals, in het geval van Bulgarije, de strijd tegen de georganiseerde misdaad.
Verdrag inzake de strafrechtelijke bestrijding van corruptie (ETS nr. 173 van 27.1.1999) en het aanvullend protocol (ETS nr. 191 van 15.5.2003); Verdrag inzake de civielrechtelijke bestrijding van corruptie (ETS nr. 174 van 4.11.1999) en de twintig richtsnoeren voor de bestrijding van corruptie (Resolutie (97) 24 van het Comité van ministers van de Raad van Europa).
Document nr. 17024/09 van de Raad, goedgekeurd door de Europese Raad van 10/11 december 2009 (PB C 115, blz. 1).
Zie ook resolutie nr. 6902/05 van de Raad, goedgekeurd op 14 april 2005, waarin de Commissie wordt verzocht om ook de ontwikkeling van een wederzijds evaluatie- en toezichtsmechanisme in overweging te nemen.
Schriftelijke verklaring nr. 2/2010 inzake de inspanningen van de Unie ter bestrijding van corruptie, aangenomen door het Europees Parlement op 18 mei 2010.
Er zal rekening worden gehouden met evaluaties van relevante organisaties uit het maatschappelijk middenveld, bijvoorbeeld de lopende studie van Transparency International in verband met de nationale integriteitssystemen in de EU.
Zie het verslag van de Commissie aan de Raad inzake de voorwaarden van de EU-toetreding tot de GRECO (COM(2011) 307).
COM(2011) 309 definitief.
Uit het verslag komt naar voren dat slechts negen lidstaten (namelijk België, Bulgarije, Tsjechië, Frankrijk, Ierland, Portugal, Finland en het Verenigd Koninkrijk) op correcte wijze alle bestanddelen van het strafbare feit zoals bepaald in artikel 2 van het Kaderbesluit hebben omgezet.
OLAF heeft een begin gemaakt met een systematische analyse van corruptiezaken om de bedreigingen voor en de kwetsbaarheden van de EU-begroting vast te stellen.
Zie het verslag van de Commissie aan de Raad over de wijze van deelname van de EU aan de GRECO (COM(2011) 307).
Verslag van de Commissie aan het Europees Parlement en de Raad op basis van artikel 8 van Besluit 2007/845/JBZ van de Raad van 6 december 2007 betreffende de samenwerking tussen de nationale bureaus voor de ontneming van vermogensbestanddelen op het gebied van de opsporing en de identificatie van opbrengsten van misdrijven of andere vermogensbestanddelen die hun oorsprong vinden in misdrijven (COM(2011) 176 definitief).
Verslag van de Commissie aan het Europees Parlement en de Raad op grond van artikel 22 van Kaderbesluit 2006/783/JBZ van de Raad van 6 oktober 2006 inzake de toepassing van het beginsel van wederzijdse erkenning op beslissingen tot confiscatie (COM(2010) 428).
Verslag van de Commissie op grond van artikel 6 van Kaderbesluit 2005/212/JBZ van de Raad van 24 februari 2005 inzake de confiscatie van opbrengsten van misdrijven, alsmede van de daarbij gebruikte hulpmiddelen en de door middel daarvan verkregen voorwerpen (COM(2007) 805 definitief).
Verslag van de Commissie op basis van artikel 14 van Kaderbesluit 2003/577/JBZ van de Raad van 22 juli 2003 inzake de tenuitvoerlegging in de Europese Unie van beslissingen tot bevriezing van voorwerpen of bewijsstukken (COM(2008) 885 definitief).
Artikel 21, lid 2, onder b), van Richtlijn 2005/60/EG van het Europees Parlement en de Raad van 26 oktober 2005 tot voorkoming van het gebruik van het financiële stelsel voor het witwassen van geld en de financiering van terrorisme luidt als volgt: "Deze FIE wordt opgezet als een centrale, nationale eenheid.
Zij is verantwoordelijk voor de ontvangst (en, voor zover toegestaan, het opvragen) het analyseren en het verspreiden onder de bevoegde autoriteiten van informatie die betrekking heeft op vermoedelijke gevallen van witwassen van geld of van financiering van terrorisme, of die krachtens een nationale wetgeving of regeling is vereist.
Zij beschikt over adequate middelen om haar taken naar behoren te vervullen."
Richtlijn 2004/18/EG betreffende de coördinatie van de procedures voor het plaatsen van overheidsopdrachten voor werken, leveringen en diensten (PB L 134 van 30.4.2004, blz. 114) en Richtlijn 2004/17/EG houdende coördinatie van de procedures voor het plaatsen van opdrachten in de sectoren water- en energievoorziening, vervoer en postdiensten (PB L 134 van 30.4.2004, blz. 1).
Groenboek betreffende de modernisering van het EU-beleid inzake overheidsopdrachten.
Naar een meer efficiënte Europese aanbestedingsmarkt (COM(2011) 15 definitief).
Conclusies van het vijfde verslag over de economische, sociale en territoriale samenhang: de toekomst van het cohesiebeleid (COM(2010) 642 definitief).
Richtlijn 2006/43/EG betreffende de wettelijke controles van jaarrekeningen en geconsolideerde jaarrekeningen, tot wijziging van de Richtlijnen 78/660/EEG en 83/349/EEG van de Raad en houdende intrekking van Richtlijn 84/253/EEG van de Raad (PB L 157 van 9.6.2006, blz. 87).
Groenboek Beleid inzake controle van financiële overzichten: lessen uit de crisis (COM(2010) 561 definitief).
In de afgelopen jaren zijn er beschuldigingen geweest van betrekkingen tussen politici en invloedrijke ondernemingen of eigenaren van media, vooral met betrekking tot de financiering van verkiezingscampagnes.
Deze steun is verzekerd via het specifieke programma "Preventie en bestrijding van criminaliteit".
Mededeling inzake de bescherming van de financiële belangen van de Europese Unie door middel van strafrechtelijk en bestuursrechtelijk onderzoek.
Een geïntegreerd beleid voor de veiligstelling van het geld van de belastingbetaler (COM(2011) 293 definitief).
Gezamenlijke mededeling aan het Europees Parlement, de Raad, het Europees Economisch en Sociaal Comité en het Comité van de Regio's – Een nieuwe respons op een veranderend nabuurschap (COM(2011) 303).
Mededeling: bestuur en ontwikkeling (COM(2003) 615 definitief) en mededeling: het bestuur binnen de Europese consensus over het ontwikkelingsbeleid: naar een geharmoniseerde aanpak in de Europese Unie (COM(2006) 421 definitief).
Bijvoorbeeld het governance-initiatief voor landen in Afrika, het Caribisch gebied en de Stille Oceaan dat de vorm kreeg van een "prestatiegerelateerde tranche" van 2,7 miljard euro ter stimulering van de politieke wil tot hervorming.
Mededeling: wetshandhaving, governance en handel in de bosbouw (FLEGT) - voorstel voor een EU-actieplan (FLEGT) (COM(2003) 251 definitief).2.
Beter toezicht op de inspanningen op het gebied van corruptiebestrijding 2.1.
Huidige toezichts- en evaluatiemechanismen  Tot nu toe ontbreekt een mechanisme om op samenhangende en sectoroverschrijdende wijze op het niveau van de EU en van de lidstaten toezicht te houden op het bestaan van corruptiebestrijdingsbeleid en de effectiviteit daarvan te beoordelen.
Op internationaal niveau zijn de belangrijkste bestaande mechanismen voor toezicht en evaluatie de GRECO, de OESO-werkgroep omkoping, en het toezichtsinstrument van het UNCAC.
Deze mechanismen stimuleren de staten om normen op het gebied van corruptiebestrijding in te voeren en te handhaven.
Deze normen kennen echter allemaal verschillende beperkingen die een belemmering vormen voor een effectieve aanpak van de met corruptie samenhangende problemen op EU‑niveau.
Van de bestaande voor de EU relevante instrumenten is de GRECO de veelzijdigste, aangezien alle lidstaten daarin vertegenwoordigd zijn.
Met behulp van de GRECO draagt de Raad van Europa bij aan het garanderen van minimumnormen in een pan-Europees rechtsgebied.
Echter, gezien de beperkte zichtbaarheid van de intergouvernementele GRECO-evaluatieprocedure en het bijbehorend mechanisme voor follow-up heeft dit tot op heden niet geleid tot de nodige politieke wil in de lidstaten om corruptie effectief aan te pakken.
Voorts houdt de GRECO toezicht op het voldoen aan een reeks door de Raad van Europa vastgestelde corruptiebestrijdingsnormen waardoor hij minder gericht is op specifieke terreinen van de EU-wetgeving, zoals overheidsopdrachten.
Bovendien biedt het GRECO-stelsel geen mogelijkheid tot vergelijkende analyse en daarmee tot vaststelling van tendensen op het gebied van corruptie in de EU, en evenmin stimuleert het actief de uitwisseling van beste praktijken en het leren van elkaar (peer learning).
Het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties (Verdrag inzake de bestrijding van omkoping) is specifiek gericht op de omkoping van buitenlandse ambtenaren in internationale zakelijke transacties en kan niet worden uitgebreid naar andere belangrijke gebieden van de corruptiebestrijding in de EU.
In het zevende jaarlijkse voortgangsrapport van Transparency International wordt gesteld dat de handhaving van het Verdrag inzake de bestrijding van omkoping suboptimaal is: in slechts vier EU-lidstaten heeft actieve handhaving plaatsgevonden, terwijl in 12 EU-lidstaten weinig of geen sprake van handhaving is geweest.
Ondanks een gedegen evaluatiestelsel in de vorm van de OESO-werkgroep omkoping, blijft de politieke daadkracht voor effectieve tenuitvoerlegging van het OESO-Verdrag inzake de bestrijding van omkoping onvoldoende.
Het Verdrag van de Verenigde Naties ter bestrijding van corruptie (UNCAC) is in december 2005 in werking getreden en in september 2008 is de EU tot dit verdrag toegetreden.
De conferentie van staten die partij zijn bij het UNCAC heeft in november 2009 een mechanisme voor de evaluatie van de tenuitvoerlegging van het UNCAC vastgesteld.
De EU stimuleert de betrokkenheid van het maatschappelijk middenveld en transparantie van de bevindingen van de  evaluaties op grond van het mechanisme.
Het is echter waarschijnlijk dat verschillende aspecten het potentieel beperken van het UNCAC-evaluatiemechanisme om de met corruptie samenhangende problemen op EU‑niveau aan te pakken: het betreft een intergouvernementeel instrument, het systeem van wederzijdse evaluatie laat waarschijnlijk beleidsterreinen die voor de EU van bijzonder belang zijn buiten beschouwing, tot de partijen behoren onder meer staten met lagere corruptiebestrijdingsnormen dan de EU, de evaluatiecycli zijn van relatief lange duur, en ingeval staten die partij zijn de aanbevelingen niet ten uitvoer hebben gelegd, volgt slechts een beperkt aantal keren een follow-up.
2.2.
Het EU-corruptiebestrijdingsverslag  Gelet op de bovenstaande toelichting op de beperkingen van de bestaande internationale toezichts- en evaluatiemechanismen, dient er een specifiek toezichts- en beoordelingsmechanisme, het EU-corruptiebestrijdingsverslag, te worden opgesteld ter bevordering van meer politieke wil in de lidstaten en handhaving van de bestaande wettelijke en institutionele instrumenten.
Dat mechanisme dient te worden gecombineerd met deelname van de EU aan de GRECO.
Het EU-corruptiebestrijdingsverslag zal met ingang van 2013 om het andere jaar worden uitgebracht door de Commissie.
De opstelling van het EU-corruptiebestrijdingsverslag is de reactie van de Commissie op het verzoek van de lidstaten in het programma van Stockholm om "indicatoren te ontwerpen waarmee de inspanningen in de strijd tegen de corruptie, in het bijzonder op de tot het acquis behorende terreinen (overheidsopdrachten, financiële controle, enz.)
kunnen worden gemeten" en van het Europees Parlement in verband met de regelmatige toetsing van de inspanningen op het gebied van corruptiebestrijding in de lidstaten.
De opstelling van het EU-corruptiebestrijdingsverslag heeft als uitgangspunt dat er weliswaar geen uniforme oplossing voor corruptie bestaat, maar dat voor alle EU-lidstaten corruptie een punt van zorg is.
Door middel van periodieke beoordeling en publicatie van objectieve, op feiten gebaseerde verslagen zal het verslag voor de lidstaten een extra stimulans vormen om corruptie effectief aan te pakken, in het bijzonder door internationaal overeengekomen corruptiebestrijdingsnormen toe te passen en te handhaven.
Het mechanisme, dat voor alle lidstaten in gelijke mate van toepassing is, zal zorgen voor een duidelijker overzicht van het bestaan en de effectiviteit van de corruptiebestrijding in de EU, zal bijdragen aan de bepaling van specifieke oorzaken van corruptie, en daardoor een basis bieden voor een gedegen voorbereiding van toekomstige EU-beleidsmaatregelen.
Bovendien zal dit verslag fungeren als een "crisiswaarschuwing" ter beperking van potentiële risico's van diepgewortelde problemen die tot een crisis zouden kunnen leiden.
Bij de voorbereiding van het EU-corruptiebestrijdingsverslag zal de Commissie ter vermijding van extra administratieve lasten voor lidstaten en dubbel werk, gebruik maken van de bestaande toezichts- en evaluatiemechanismen.
Zij zal zich baseren op de minimumnormen op het gebied van corruptiebestrijding die zijn vastgesteld in de bestaande internationale instrumenten, zoals het Verdrag inzake de strafrechtelijke bestrijding van corruptie van de Raad van Europa, het Verdrag inzake de civielrechtelijke bestrijding van corruptie, de twintig richtsnoeren voor de bestrijding van corruptie, het UNCAC en het OESO-Verdrag inzake de bestrijding van omkoping.
Aangezien bijna alle vormen van corruptie grensoverschrijdende gevolgen kunnen hebben, zal het verslag niet beperkt blijven tot een uitputtende opsomming van prioritaire gebieden.
In elk EU-corruptiebestrijdingsverslag zullen een aantal sectoroverschrijdende kwesties met bijzondere relevantie op EU-niveau, en geselecteerde kwesties die specifiek per lidstaat gelden, aan bod komen.
Deze zullen worden beoordeeld aan de hand van een aantal indicatoren die gebaseerd zijn op de reeds bestaande normen op de respectieve gebieden en op normen die tijdens de opstelling van het verslag worden ontwikkeld.
Er zullen nieuwe indicatoren worden ontwikkeld wanneer de betrokken normen nog niet in een bestaand instrument zijn vastgelegd of op EU-niveau strengere normen nodig zijn.
Bij de selectie van bestaande en de ontwikkeling van nieuwe indicatoren zal de Commissie de bevoegde corruptiebestrijdingsautoriteiten in de lidstaten raadplegen.
Indicatoren kunnen onder andere bestaan uit: de perceptie van corruptie, de reactie van respondenten op corruptie, en misdaadstatistieken, met inbegrip van inbeslagnemingen en confiscaties van de opbrengsten van met corruptie samenhangende misdrijven.
Het EU-corruptiebestrijdingsverslag zal een kwantitatieve beoordeling van die indicatoren omvatten en een kwalitatieve analyse van de tendensen op het gebied van corruptie en de resultaten van de corruptiebestrijding.
Het EU-corruptiebestrijdingsverslag zal volgende delen omvatten:  Een thematisch deel, waarin specifieke aspecten van de corruptiebestrijding in de EU op basis van onderzoek worden behandeld en dat thematische gevalstudies, voorbeelden van beste praktijken en aanbevelingen bevat.
Landenanalyses, met inbegrip van aanbevelingen op maat aan afzonderlijke lidstaten, op basis van de resultaten van bestaande toezichtsmechanismen en evaluaties van beschikbaar bewijs uit relevante bronnen.
Dit deel kan vergezeld gaan van aanbevelingen voor passende maatregelen op EU-niveau.
Tendensen op EU-niveau, op basis van de resultaten van een om het andere jaar gehouden Eurobarometer-enquête over corruptie waarin de perceptie van corruptie op verschillende gebieden onder EU-burgers wordt gemeten, en van gegevens uit andere relevante informatiebronnen over de ervaringen met corruptie op EU-niveau.
Bij de opstelling van het verslag zal de Commissie gebruik maken van verscheidene informatiebronnen, waaronder bestaande toezichtsmechanismen (GRECO, OESO, UNCAC), onafhankelijke deskundigen, onderzoeksbevindingen, Commissiediensten en OLAF, lidstaten, EU-agentschappen zoals Europol en Eurojust, het Europees netwerk voor corruptiebestrijding, Eurobarometer-enquêtes en het maatschappelijk middenveld.
Het EU-corruptiebestrijdingsverslag zal worden beheerd door de Commissie en worden opgesteld met bijstand van:  Een deskundigengroep die adviseert inzake: (1) de vaststelling van indicatoren, (2) de beoordeling van de prestaties van de lidstaten, (3) de vaststelling van beste praktijken, (4) de vaststelling van EU-tendensen, (5) het doen van aanbevelingen, en (6) het voorstellen van nieuwe EU-maatregelen waar nodig.
De groep zal worden ingesteld door de Commissie na een openbare oproep.
De geselecteerde deskundigen kunnen uiteenlopende achtergronden hebben (rechtshandhaving, corruptiepreventie, maatschappelijk middenveld, onderzoek, enz.
), moeten onbetwist deskundig zijn op het gebied van corruptiebestrijding en een goede reputatie op het punt van integriteit bezitten en zich verplichten om persoonlijk in hun professionele hoedanigheid op te treden.
Een netwerk van correspondenten voor onderzoek ter plaatse, dat is opgericht door de Commissie en dat bestaat uit vertegenwoordigers van het maatschappelijk middenveld en de academische wereld, die in elke lidstaat relevante informatie verzamelen als inbreng voor en aanvulling op het werk van de deskundigengroep.
Overwogen kan worden om in directe samenhang met het EU-corruptiebestrijdingsverslag een programma op te stellen om ervaringen te delen bij wijze van hulp aan lidstaten, plaatselijke ngo's en andere belanghebbenden om beste praktijken en tekortkomingen van het corruptiebestrijdingsbeleid vast te stellen, om de bewustwording te verhogen of bijscholing te bieden.
De Commissie zal alle kosten dragen die samenhangen met het EU-corruptiebestrijdingsverslag, waaronder die van de onafhankelijke deskundigengroep, het netwerk van onderzoekscorrespondenten en, als het tot stand komt, het programma voor het delen van ervaringen.
Deelname van de EU aan de GRECO: dit zou weliswaar niet geheel voldoen aan de behoeften van de EU in verband met periodieke verslaggeving over de inspanningen op het gebied van corruptiebestrijding, maar zou leiden tot synergieën tussen de twee mechanismen.
De GRECO zou input kunnen opleveren voor het EU‑corruptiebestrijdingsverslag in de vorm van vergelijkende analyses van bestaande evaluaties en verslagen van de GRECO over de naleving in de EU-lidstaten, en kunnen aangeven welke belangrijke aanbevelingen aanvullende follow-up vereisen.
Gelet op het bovenstaande stelt de Commissie een mechanisme in voor de verslaggeving over corruptiebestrijding in de EU, teneinde periodiek de inspanningen van de lidstaten in de strijd tegen corruptie te beoordelen en verzoekt zij de Raad haar te machtigen om met de Raad van Europa te onderhandelen over deelname aan de GRECO.
Voor de middellange en lange termijn zal de Commissie op basis van de bevindingen van het EU-corruptiebestrijdingsverslag nagaan of er behoefte bestaat aan aanvullende EU-beleidsinititatieven, waaronder onderlinge aanpassing van het strafrecht op het gebied van corruptie.3.
Betere tenuitvoerlegging van bestaande instrumenten voor corruptiebestrijding  Er bestaan reeds een aantal rechtsinstrumenten ter bestrijding van corruptie op EU-, Europees en internationaal niveau.
Zo is er onder meer de EU-Overeenkomst ter bestrijding van corruptie waarbij ambtenaren van de Europese Gemeenschappen of van de EU-lidstaten betrokken zijn, die op 28 september 2005 in werking is getreden.
Met uitzondering van die overeenkomst zijn de bestaande instrumenten echter nog niet geratificeerd en omgezet in de wetgeving van alle EU-lidstaten.
Om corruptie effectief het hoofd te bieden, dienen de lidstaten ten minste stappen te zetten om de ratificatieprocedure en de omzetting te voltooien.
3.1.
Kaderbesluit 2003/568/JBZ inzake de bestrijding van corruptie in de privésector  Kaderbesluit 2003/568/JBZ inzake de bestrijding van corruptie in de privésector, dat in juli 2003 is aangenomen, is gericht op het criminaliseren van zowel actieve als passieve omkoping en bevat meer gedetailleerde voorschriften voor de aansprakelijkheid van rechtspersonen en afschrikwekkende sancties.
In het eerste uitvoeringsverslag van 2007 is aangetoond dat veel lidstaten weinig voor de tenuitvoerlegging hebben gedaan.
Op het punt van de criminalisering van alle aspecten van actieve en passieve omkoping en de bepalingen inzake de aansprakelijkheid van rechtspersonen zijn tekortkomingen gevonden.
In het tweede uitvoeringsverslag, dat bij deze mededeling is gevoegd, is aangetoond dat verscheidene lidstaten nog steeds niet de meest gedetailleerde bepalingen inzake de criminalisering van alle aspecten van actieve en passieve omkoping hebben omgezet.
Bovendien blijft de aansprakelijkheid van rechtspersonen op nationaal niveau suboptimaal geregeld.
De Commissie roept de lidstaten op alle bepalingen van Kaderbesluit 2003/568/JBZ onverwijld om te zetten en ervoor te zorgen dat deze effectief ten uitvoer wordt gelegd.
Al naar gelang de vooruitgang zal de Commissie overwegen een richtlijn voor te stellen ter vervanging van het kaderbesluit.
Tegen deze achtergrond verwelkomt de Commissie de vaststelling door bepaalde lidstaten van strengere regels ter voorkoming van corruptie in de private sector, en van zwaardere aansprakelijkheid van rechtspersonen bij corruptiemisdrijven.
De Commissie is voornemens de dialoog tussen overheid en bedrijfsleven te stimuleren, evenals de uitwisseling van beste praktijken op dit gebied.
Particuliere ondernemingen worden aangemoedigd om heldere gemeenschappelijke standaardnormen op te stellen en te implementeren op het gebied van boekhouding, interne controle, gedragscodes en de bescherming van klokkenluiders.
3.2.
Overige internationale instrumenten voor corruptiebestrijding  Verscheidene EU-lidstaten hebben alle of de meeste bestaande internationale instrumenten voor corruptiebestrijding geratificeerd.
Echter, drie EU-lidstaten hebben het Verdrag inzake de strafrechtelijke bestrijding van corruptie van de Raad van Europa niet geratificeerd, twaalf landen hebben het aanvullend protocol niet geratificeerd, en zeven landen hebben het Verdrag inzake de civielrechtelijke bestrijding van corruptie niet geratificeerd.
Drie lidstaten hebben het UNCAC nog niet geratificeerd.
Vijf EU-lidstaten hebben het OESO-Verdrag inzake de bestrijding van omkoping niet geratificeerd.
De Commissie verzoekt de lidstaten die deze instrumenten niet hebben geratificeerd dit onverwijld te doen en daarbij in voorkomend geval de exclusieve bevoegdheid van de Unie in aanmerking te nemen, en deze instrumenten volledig ten uitvoer te leggen.
De Commissie verzoekt de lidstaten haar onverwijld in kennis te stellen van de gezette stappen met betrekking tot de ratificatie van deze instrumenten en van hun eventuele argumenten voor het niet-ratificeren.
In deze context zijn ratificering en effectieve handhaving van het OESO-Verdrag inzake de bestrijding van omkoping door alle EU-lidstaten van bijzonder belang.
De Commissie analyseert mogelijke problemen die EU-lidstaten die geen lid van de OESO zijn, ondervinden in de ratificatieprocedure, evenals tekortkomingen bij de implementatie en handhaving.
3.3.
Samenwerking tussen de EU en de bestaande internationale corruptiebestrijdingsinstrumenten  In het programma van Stockholm wordt opgeroepen tot een sterkere coördinatie tussen de lidstaten in het kader van het UNCAC, de GRECO en de OESO.
Daartoe zal de Commissie in het bijzonder op de volgende gebieden maatregelen nemen.
In het UNCAC is de verplichting opgenomen zelfbeoordelingen uit te voeren.
In het geval van de EU is die procedure complex, aangezien deze de samenwerking tussen alle EU-instellingen vereist, alsook met de lidstaten in kwesties die onder de gedeelde bevoegdheid vallen.
De Commissie is echter de procedure gestart en analyseert de gevolgen van de veranderingen die het Verdrag van Lissabon heeft gebracht op het punt van de EU-verplichtingen binnen het UNCAC.
Zodra die analyse is voltooid, worden de voorwaarden voor deelname aan het toezichtsmechanisme, waaronder de benoeming van deskundigen, vastgesteld.
De Commissie zal de samenwerking met de OESO intensiveren, eventueel door middel van een memorandum van overeenstemming.
De bevindingen van de OESO-werkgroep omkoping zullen als input voor het EU-corruptiebestrijdingsverslag worden gebruikt.
De Commissie heeft de mogelijke voorwaarden voor de deelname van de EU aan de GRECO geanalyseerd en zal, binnen de grenzen van de EU-bevoegdheid, hiertoe de nodige procedures starten.
De lidstaten dienen in het Comité van ministers van de Raad van Europa het verzoek van de EU tot deelname aan de GRECO te steunen.
De Commissie steunt ook de inspanningen op het gebied van corruptiebestrijding die zijn gedaan in het kader van de G-20 en zal bijdragen aan de tenuitvoerlegging van het actieplan voor corruptiebestrijding van de G-20, dat op de top van november 2010 in Seoul is bekrachtigd.
*MEDEDELING VAN DE COMMISSIE AAN HET EUROPEES PARLEMENT, DE RAAD EN HET EUROPEES ECONOMISCH EN SOCIAAL COMITÉ Corruptiebestrijding in de EU /* COM/2011/0308 definitief */**      MEDEDELING VAN DE COMMISSIE AAN HET EUROPEES PARLEMENT, DE RAAD EN HETEUROPEES ECONOMISCH EN SOCIAAL COMITÉ  Corruptiebestrijding in de EU  1.
Inleiding  Vier van de vijf EU-burgers beschouwen corruptie in de eigen lidstaat als een ernstig probleem.
Ondanks het feit dat de Europese Unie de voorbije decennia een aanzienlijke bijdrage heeft geleverd aan het openstellen en het transparanter maken van Europa, is het duidelijk dat er nog veel te doen valt.
Het is onaanvaardbaar dat jaarlijks naar schatting 120 miljard euro of één procent van het EU-bbp verloren gaat aan corruptie.
Dit is beslist geen nieuw probleem voor de EU en we zullen niet in staat zijn om corruptie geheel uit onze maatschappij uit te roeien, maar het spreekt boekdelen dat de gemiddelde score van de EU-27 in de door Transparency International opgestelde index van de perceptie van corruptie de voorbije tien jaar slechts in bescheiden mate is verbeterd.
Ondanks de verschillen in de mate en de omvang schaadt corruptie alle EU-lidstaten en de EU als geheel.
Corruptie veroorzaakt financiële schade doordat het investeringsniveau wordt verlaagd, de eerlijke werking van de interne markt wordt verstoord en de overheidsfinanciën worden verminderd.
Zij berokkent maatschappelijke schade aangezien de georganiseerde misdaad van corruptie gebruik maakt om andere ernstige misdrijven te plegen, zoals drugs- en mensenhandel.
Bovendien kan corruptie die niet wordt bestreden het vertrouwen in de democratische instellingen ondermijnen en de verantwoordingsplicht van de politieke leiders verminderen.
Het voorbije decennium zijn er inspanningen verricht op internationaal, EU- en nationaal niveau om corruptie terug te dringen.
Op EU-niveau is er een rechtskader voor corruptiebestrijding tot stand gekomen door de vaststelling van wetgeving inzake corruptiebestrijding in de private sector en de toetreding van de EU tot het Verdrag van de Verenigde Naties ter bestrijding van corruptie (UNCAC).
In het Verdrag betreffende de werking van de Europese Unie wordt erkend dat corruptie een ernstig misdrijf met een grensoverschrijdende dimensie is, en dat de lidstaten afzonderlijk niet geheel in staat zijn dit misdrijf aan te pakken.
Op verschillende EU‑beleidsterreinen zijn er uiteenlopende maatregelen ter bestrijding van corruptie genomen.
Echter, de tenuitvoerlegging van het rechtskader voor corruptiebestrijding is bij een aantal EU-lidstaten suboptimaal en als geheel onbevredigend.
De EU-corruptiebestrijdingswetgeving is niet in alle lidstaten omgezet.
Sommige staten hebben de belangrijkste internationale corruptiebestrijdingsinstrumenten niet geratificeerd.
Belangrijker nog is dat zelfs waar instellingen en wetgeving op het gebied van corruptiebestrijding bestaan, de rechtshandhaving in de praktijk vaak onvoldoende is.
Dit weerspiegelt een gebrek aan een werkelijke politieke daadkracht bij leiders en besluitvormers in verband met de bestrijding van corruptie in al haar vormen: politieke corruptie, corrupte activiteiten van de georganiseerde misdaad, corruptie binnen de private sector en zogenaamde kleinschalige corruptie.
Het is dus duidelijk nodig om de politieke wil tot corruptiebestrijding te stimuleren en de samenhang van het corruptiebestrijdingsbeleid en door de lidstaten genomen maatregelen te verbeteren.
Daarom zal de Commissie een nieuw instrument instellen, het EU-corruptiebestrijdingsverslag, ten behoeve van toezicht op en beoordeling van de inspanningen van de lidstaten op het gebied van corruptiebestrijding en ter bevordering van meer politieke daadkracht.
Het verslag wordt met de nodige financiering door de EU opgesteld onder leiding van de Commissie, die daarbij wordt bijgestaan door een groep deskundigen en een netwerk van onderzoekscorrespondenten.
Het verslag zal met ingang van 2013 om het andere jaar worden gepubliceerd.
Het zal een eerlijk beeld geven van de resultaten, de kwetsbaarheden en het engagement van alle lidstaten.
In het verslag zullen tendensen worden vastgesteld en zal worden aangegeven welke zwakheden dienen te worden aangepakt.
Ook zullen het leren van elkaar (peer learning) en de uitwisseling van beste praktijken worden bevorderd.
Naast dit mechanisme dient de EU deel te nemen aan de Groep van staten tegen corruptie van de Raad van Europa (GRECO).
De EU dient zich eveneens een sterkere klemtoon te leggen op corruptiebestrijding op alle betrokken EU-beleidsterreinen, zowel intern als extern.
De Commissie zal daarom in 2011 gemoderniseerde EU‑regels inzake confiscatie van criminele vermogensbestanddelen voorstellen en in 2012 een strategie om de financiële strafonderzoeken in de lidstaten te verbeteren, en in 2011 een actieplan voor betere misdaadstatistieken.
De Commissie zal ook samenwerken met EU‑agentschappen als Europol, Eurojust en de Europese Politieacademie (EPA), en met het Europees Bureau voor fraudebestrijding (OLAF) om de justitiële en politiële samenwerking op te voeren en de opleiding van rechtshandhavingsambtenaren te verbeteren.
Zij zal blijven werken aan gemoderniseerde EU‑regels inzake overheidsopdrachten en inzake boekhoudnormen en wettelijke controles voor EU‑vennootschappen.
Voorts zal de Commissie in 2011 een strategie aannemen ter bestrijding van fraude die de financiële belangen van de EU schaadt.
Daarnaast zal zij een sterkere klemtoon leggen op corruptiebestrijding in het uitbreidingsproces van de EU en — samen met de hoge vertegenwoordiger — in ons nabuurschapsbeleid en meer toepassing maken van conditionaliteit in het samenwerkings- en ontwikkelingsbeleid.
Initiatieven van de zakelijke sector en de dialoog tussen overheid en bedrijfsleven over corruptiebestrijding dienen verder te worden ontwikkeld op EU-niveau.
Deze mededeling betreft de doelstellingen van het EU-corruptiebestrijdingsverslag, de wijze waarop dit verslag in de praktijk zal functioneren, en de manier waarop de EU in haar intern en extern beleid een sterkere klemtoon op corruptiebestrijding dient te leggen.
Daarnaast komt er een fraudebestrijdingsstrategie van de Commissie.
Terwijl het corruptiebestrijdingsverslag is gericht op de handhaving van het corruptiebestrijdingsbeleid van de lidstaten, heeft de fraudebestrijdingsstrategie voornamelijk betrekking op maatregelen onder de verantwoordelijkheid van de Commissie ter bescherming van de financiële belangen van de EU.
BESLUIT (EU) 2016/456 VAN DE EUROPESE CENTRALE BANK  van 4 maart 2016  betreffende de voorwaarden voor onderzoeken door het Europees Bureau voor fraudebestrijding ten aanzien van de Europese Centrale Bank, op het gebied van fraudepreventie, corruptie en elke andere onwettige activiteit die de financiële belangen van de unie schaadt (ECB/2016/3)  (herschikking)  DE RAAD VAN BESTUUR VAN DE EUROPESE CENTRALE BANK, Gezien het Verdrag betreffende de werking van de Europese Unie, Gezien de statuten van het Europees Stelsel van centrale banken en van de Europese Centrale Bank, met name artikel 12.3, Gezien Verordening (EU, Euratom) nr. 883/2013 van het Europees Parlement en de Raad van 11 september 2013 betreffende onderzoeken door het Europees Bureau voor fraudebestrijding (OLAF) en tot intrekking van Verordening (EG) nr. 1073/1999 van het Europees Parlement en de Raad en Verordening (Euratom) nr. 1074/1999 van de Raad (1), met name artikel 4, lid 1 en 7, Overwegende:  (1) Verordening (EU, Euratom) nr. 883/2013 bepaalt dat het Europees Bureau voor fraudebestrijding (het "Bureau") bij instellingen, organen en instanties, die werden opgericht bij of krachtens de Verdragen, administratieve fraudeonderzoeken ("interne onderzoeken") moet openen en verrichten ter bestrijding van fraude, corruptie en elke andere ontwettige activiteit die de financiële belangen van de Unie schaadt.
Het Bureau spoort daartoe ernstige feiten op in verband met de uitoefening van werkzaamheden in dienstverband die onverenigbaar kunnen zijn met de plichten van ambtenaren en andere personeelsleden van de Unie, en kunnen resulteren in disciplinaire of, in voorkomend geval, strafrechtelijke procedures, dan wel een equivalent tekortschieten door leden van instellingen en organen, hoofden van instanties of personeelsleden van instellingen, organen en instanties die niet vallen onder het Statuut van de ambtenaren van de Europese Unie of de Regeling welke van toepassing is op de andere personeelsleden van de Europese Unie (het "Statuut").
(2) Voor de Europese Centrale Bank (ECB) zijn die werkzaamheden en verplichtingen in dienstverband, met name de verplichtingen in verband met gedragsregels en beroepsgeheim, vastgelegd in a) de arbeidsvoorwaarden voor het personeel van de Europese Centrale Bank, en b) de personeelsverordeningen en -regelingen van de Europese Centrale Bank, en c) bijlage IIb bij de arbeidsvoorwaarden inzake kortetermijntewerkstelling, en d) de regelingen van de Europese Centrale Bank inzake kortetermijntewerkstelling, en voorts fungeren als leidraad e) de Gedragscode voor de leden van de Raad van bestuur (2), f) de aanvullende Code met ethische criteria voor de leden van de directie van de Europese Centrale Bank (3) en g) de Gedragscode voor de leden van de Raad van toezicht van de Europese Centrale Bank (4) (hierna gezamenlijk de "arbeidsvoorwaarden van de ECB").
(3) Artikel 4, lid 1, van Verordening (EU, Euratom) nr. 883/2013 bepaalt dat aangaande de bescherming van de financiële belangen van de Unie en fraudebestrijding, en elke andere ontwettige activiteit die de financiële belangen van de Unie schaadt, het Bureau administratieve onderzoeken verricht binnen de instellingen, organen en instanties onder de voorwaarden die zijn vastgesteld in Verordening (EU, Euratom) nr. 883/2013 en in de besluiten van elke instelling, orgaan en instantie.
Artikel 4, lid 7 bepaalt van Verordening (EU, Euratom) nr. 883/2013 elke instelling, elk orgaan en elke instantie een besluit moet vaststellen dat "in het bijzonder een regel omvat betreffende de verplichting voor ambtenaren, andere personeelsleden, leden van instellingen of organen, hoofden van instanties of personeelsleden om samen te werken met en gegevens te verstrekken aan het Bureau, met inachtneming van het vertrouwelijke karakter van het interne onderzoek".
Overeenkomstig de rechtspraak van de Unie kan het Bureau slechts een onderzoek openen op grond van voldoende ernstige verdenking (5).
(4) Luidens overweging 12 van Verordening (EU, Euratom) nr. 883/2013 moeten onderzoeken conform de Verdragen uitgevoerd worden, met name overeenkomstig Protocol nr. 7 betreffende de voorrechten en immuniteiten van de Europese Unie, met inachtneming van het Statuut en tevens met inachtneming van de rechten van de mens en de fundamentele vrijheden, met name van het billikheidsbeginsel, van het recht van de betrokkene zich over de haar of hem betreffende feiten uit te spreken en van het recht dat de bevindingen van een onderzoek alleen mogen berusten op elementen die bewijskracht hebben, alsook met inachtneming van algemene beginselen die de lidstaten gemeen hebben en die het Hof van Justitie van de Europese Unie erkend heeft, zoals bijvoorbeeld de vertrouwelijkheid van juridische adviezen (vertrouwelijkheid van de communicatie tussen advocaat en cliënt).
Daartoe moeten instellingen, organen en instanties voorwaarden vaststellen waaronder interne onderzoeken verricht moeten worden.
(5) Besluit ECB/2004/11 (6) werd vastgesteld om de voorwaarden te bepalen waaronder interne onderzoeken krachtens Verordening (EG) nr. 1073/1999 van het Europees Parlement en de Raad (7) in de ECB verricht moeten worden.
Om rekening te houden met de intrekking en vervanging van Verordening (EG) nr. 1073/1999 van het Europees Parlement en de Raad door Verordening (EU, Euratom) nr. 883/2013, en de oprichting van nieuwe ECB-organen sedert de vaststelling van Besluit ECB/2004/11 is een herziening van het vigerende juridische kader noodzakelijk.
(6) Verordening (EU) nr. 1024/2013 van de Raad (8) richtte de Raad van toezicht op als een intern ECB-orgaan voor de planning en uitvoering van specifieke taken betreffende beleid op het gebied prudentieel toezicht op kredietinstellingen dat aan de ECB werd opgedragen.
Op basis van artikel 24, lid 1 en artikel 25, lid 5 van Verordening (EU) nr. 1024/2013 heeft de ECB een Administratieve Raad voor toetsing (9) en een bemiddelingspanel opgericht (10).
Voorts op basis van artikel 3, lid 1 en 143, lid 1, van Verordening EU) nr. 468/2014 van de Europese Centrale Bank (ECB/2014/17) (11) heeft de ECB gezamenlijk toezichthoudende teams opgericht voor het toezicht op iedere belangrijke onder toezicht staande entiteit of belangrijke onder toezicht staande groep, en teams voor inspecties ter plaatse.
Vervolgens, heeft de ECB op basis van artikel 9 bis en 9 ter van het reglement van orde van de Europese Centrale Bank (12) respectievelijk, Ethisch comité (13) en een Auditcomité opgericht.
(7) Dit besluit is van toepassing op de leden van gezamenlijk toezichthoudende teams en teams voor inspecties ter plaatse op wie de ECB-arbeidsvoorwaarden niet van toepassing zijn.
Personeelsleden van nationaal bevoegde autoriteiten die leden zijn van gezamenlijk toezichthoudende teams en teams voor inspecties ter plaatse vallen binnen de controlesfeer van de ECB inzake aangelegenheden die verband houden met hun werk betreffende taken die krachtens de Verordening (EU) nr. 1024/2013 aan de ECB zijn opgedragen.
Artikel 6, lid 1 van Verordening (EU) nr. 1024/2013 bepaalt dat de ECB verantwoordelijk is voor het doeltreffend en samenhangend functioneren van het Gemeenschappelijk Toezichtsmechanisme (GTM).
Artikel 6, lid 1 en artikel 146, lid 1, van Verordening (EU) nr. 468/2014 (ECB/2014/17) bepalen dat de leden van gezamenlijk toezichthoudende teams en van teams voor inspectie ter plaatse de instructies van de respectievelijke teamcoördinator opvolgen.
Deze bepalingen zijn gebaseerd op artikel 6, lid 7, van Verordening (EU) nr. 1024/2013 dat van de ECB vereist een kader vast te stellen om praktische regelingen te organiseren voor de implementatie van de samenwerking binnen het GTM.
(8) Bij de vaststelling van dit besluit moet de ECB elke beperking ten aanzien van interne onderzoeken rechtvaardigen, die de bij artikel 127 en 128 van het Verdrag en bij Verordening (EU) nr. 1024/2013 aan de ECB opgedragen specifieke taken en plichten betret.
Die beperkingen moeten de voor bepaalde ECB-gegevens noodzakelijke vertrouwelijkheid verzekeren en uitvoering geven aan het oogmerk van de wetgever om de fraudebestrijding te versterken.
Afgezien van deze specifieke taken en plichten moet de ECB ook binnen het kader van dit besluit worden behandeld als een met andere Unie-instellingen en -organen gelijk te stellen openbaar lichaam.
(9) In uitzonderlijke gevallen waarin vertrouwelijke gegevens, waarover de ECB voor het uitvoeren van haar taken beschikt, buiten de ECB circuleren, zou dat het functioneren van de ECB ernstig kunnen ondermijnen.
In dergelijke gevallen besluit de directie het Bureau toegang te verschaffen tot gegevens, dan wel het Bureau gegevens toe te sturen.
Toegang moet verschaft worden tot gegevens die ouder zijn dan één jaar op het gebied van bijvoorbeeld monetairbeleidsbeslissingen, of transacties in verband met het beheer van externe reserves en interventies op de deviezenmarkten.
Beperkingen in andere gebieden moeten niet beperkt zijn tot bepaalde tijdperiodes, bijvoorbeeld voor gegevens betreffende de bij Verordening (EU) nr. 1024/2013 aan de ECB opgedragen taken, aangaande door de ECB van nationale bevoegde autoriteiten ontvangen gegevens betreffende de stabiliteit van het financiële stelsel of individuele kredietinstellingen, en gegevens betreffende veiligheidskenmerken en technische specificaties van bestaande en toekomstige eurobankbiljetten.
Alhoewel dit besluit het toepassingsgebied van de gegevens, die in geval van circulatie buiten de ECB het functioneren van de ECB ernstig zou kunnen ondermijnen, moet beperken tot specieke werkterreinen, is het noodzakelijk in een mogelijke aanpassing van het besluit te voorzien ingeval zich onvoorziene ontwikkelingen voordoen, om te verzekeren dat de ECB de haar bij het Verdrag opgedragen taken blijft vervullen.
(10) Dit besluit moet er rekening mee houden dat de leden van de Raad van bestuur en van de Algemene Raad van de ECB, die niet tevens lid zijn van de ECB-directie, naast hun taken binnen het Europees Stelsel van centrale banken tevens nationale taken uitvoeren, en dat de leden van de Raad van toezicht van de ECB bemiddelingspanel, van gezamenlijk toezichthoudende teams en van teams voor inspectie ter plaatse, die vertegenwoordigers zijn van de nationale bevoegde autoriteiten van de deelnemende lidstaten, eveneens nationale taken uitoefenen naast hun taken uit hoofde van Verordening (EU) nr. 1024/2013.
Het uitoefenen van die nationale taken is een aangelegenheid van nationaal recht die buiten het bereik van de interne onderzoeken van het Bureau valt.
Dit besluit moet derhalve alleen van toepassing zijn op de beroepswerkzaamheden van die personen welke zij uitvoeren in hun hoedanigheid als leden van de Raad van bestuur, Algemene Raad, Raad van toezicht, bemiddelingspanel van de ECB, gezamenlijk toezichthoudende teams en team voor inspecties ter plaatse.
(11) Dit besluit moet er tevens rekening mee houden dat de externe leden van de Administratieve Raad voor toetsing, Auditcomité en Ethisch comité naast hun mandaat andere taken kunnen uitvoeren.
Het uitoefenen van die functies valt buiten het bereik van de interne onderzoeken van het Bureau.
Dit besluit moet derhalve slechts van toepassing zijn op de beroepswerkzaamheden van die personen die zij verrichten in hun hoedanigheid als leden van Administratieve Raad voor toetsing, Auditcomité en Ethisch comité van de ECB.
(12) Artikel 37.1 van de statuten van het Europees Stelsel van centrale banken en van de Europese Centrale Bank (de "ESCB-statuten") bepaalt dat leden van de bestuursorganen en personeelsleden van de ECB gehouden zijn, ook na beëindiging van hun taken, inlichtingen die naar hun aard onder het beroepsgeheim vallen, niet openbaar te maken.
Artikel 27, lid 1, van Verordening (EU) nr. 1024/2013 bepaalt dat de leden van de Raad van toezicht, de personeelsleden van de ECB en de door deelnemende lidstaten gedetacheerde personeelsleden die toezichttaken vervullen, ook na beëindiging van hun taken, gehouden zijn aan dezelfde voorschriften inzake beroepsgeheim.
Artikel 22, lid 1, van Besluit ECB/2014/16 en artikel 2, lid 4 van Besluit (EU) 2015/433 (ECB/2014/59) bepalen zulks respectivelijk voor leden van Administratieve Raad voor toetsing van de ECB en hun plaatsvervangers, en voor leden van het Ethisch comité van de ECB.
Lid 6 van het auditcomitémandaat (14) bepaalt dat leden van het Auditcomité aan personen of organen buiten de ECB/het Eurosysteem geen vertrouwelijke gegevens bekendmaken waarvan zij kennis verkrijgen bij de uitoefening van hun taken in dienstverband.
Krachtens artikel 10 van Verordening (EU, Euratom) nr. 883/2013 zijn op het Bureau en zijn personeelsleden dezelfde voorwaarden inzake vertrouwelijkheid en beroepsgeheim van toepassing, die van toepassing zijn op ECB-personeelsleden, zulks krachtens de ESCB-statuten en de arbeidsvoorwaarden van de ECB.
(13) Krachtens artikel 7, lid 3, van Verordening (EU, Euratom) nr. 883/2013 verlenen de nationale bevoegde autoriteiten van de lidstaten, conform de nationale voorschriften, het personeel van het Bureau de nodige bijstand bij de doeltreffende uitvoering van zijn taken.
De regering van de federale Republiek Duitsland en de ECB zijn ondertekenende partijen bij een zetelovereenkomst van 18 september 1998 (15), die uitvoering geeft aan Protocol nr. 7 betreffende de voorrechten en immuniteiten van de Europese Unie ten aanzien van de ECB en bevat bepalingen inzake de onschendbaarheid van de gebouwen, archieven, gegevensverwerking van de ECB, en inzake de diplomatieke voorrechten en immuniteiten van de ECB-directieleden.
(14) Gezien de vervanging van Verordening (EG) nr. 1073/1999 door Verordening (EU, Euratom) nr. 883/2013 en de vele noodzakelijke wijzigingen, moet Besluit ECB/2004/11 ingetrokken worden en worden vervangen door dit besluit,  HEEFT HET VOLGENDE BESLUIT VASTGESTELD: Artikel 1  Werkingssfeer  Dit besluit is van toepassing op: leden van de Raad van bestuur en de Algemene Raad van de ECB in aangelegenheden die verband houden met hun functie als leden van deze besluitvormende organen, de ECB-directieleden, leden van de Raad van toezicht van de ECB in aangelegenheden die verband houden met hun functie als lid van dat orgaan, leden van de Administratieve Raad voor toetsing van de ECB in aangelegenheden die verband houden met hun functie als lid van dat orgaan, leden van het bemiddelingspanel van de ECB in aangelegenheden die verband houden met hun functie als lid van dat orgaan, leden van het Auditcomité van de ECB in aangelegenheden die verband houden met hun functie als lid van dat orgaan, leden van het Ethisch comité van de ECB in aangelegenheden die verband houden met hun functie als lid van dat orgaan, leden van de bestuursorganen of enig personeelslid van de nationale centrale banken of nationale bevoegde autoriteiten die als plaatsvervanger en/of bijstand verlenende personen deelnemen aan de vergaderingen van de Raad van bestuur en de Algemene Raad van de ECB en Raad van toezicht in aangelegenheden die verband houden met die functie (hierna gezamenlijk "deelnemers aan de besluitvormende en overige organen"), en vaste of tijdelijke ECB-personeelsleden, op wie de ECB-arbeidsvoorwaarden van toepassing zijn, personen die werkzaam zijn voor de ECB, met uitzondering van die personen die werkzaam zijn op basis van een arbeidscontract, waaronder personeelsleden van nationaal bevoegde autoriteiten die lid zijn van gezamenlijk toezichthoudende teams en teams voor inspectie ter plaatse in aangelegenheden die verband houden met die functie (hierna gezamenlijk "betrokken personen").
Artikel 2  Verplichting tot samenwerking met het Bureau  Deelnemers aan de besluitvormende en andere organen en betrokken personen werken samen met en verstrekken gegevens aan het Bureau onder eerbiediging van de vertrouwelijkheid van een intern onderzoek, zulks ongeacht de relevante bepalingen van de Verdragen, Protocol nr. 7 betreffende de voorrechten en immuniteiten van de Europese Unie, de ESCB-statuten en het Statuut, onder volledige eerbiediging van de rechten van de mens, de fundamentele vrijheden en de algemene beginselen die de lidstaten gemeen hebben en behoudens de in Verordening (EU, Euratom) nr. 883/2013 vastgestelde procedures en de in dit besluit vastgestelde regels.
Artikel 3  Verplichting enige gegevens inzake onwettige activiteiten te rapporteren  1.
Betrokken personen die kennis verkrijgen van gegevens die doen vermoeden dat er mogelijkerwijze sprake is van fraude, corruptie of enige andere onwettige activiteit die de financiële belangen van de Unie schaadt, verstrekken die gegevens onverwijld aan de directeur Interne Audit, de voor hun werkeenheid verantwoordelijke senior manager, dan wel het directielid dat primair verantwoordelijk is voor hun werkeenheid.
De voornoemde personen geven de gegevens onverwijld door aan de directeur-generaal Secretariaat.
Betrokken personen mogen geenszins onrechtvaardig of discriminerend behandeld worden, omdat zij de in dit artikel bedoelde gegevens gecommuniceerd hebben.
2.
Deelnemers aan de besluitvormende en andere organen die kennis verkrijgen van de in lid 1 bedoelde gegevens stellen de directeur-generaal Secretariaat of de president daarvan in kennis.
3.
Indien de directeur-generaal Secretariaat of, indien toepasselijk, de president van de ECB, overeenkomstig lid 1 of 2 in kennis wordt gesteld van gegevens, geven zij, behoudens artikel 4 van dit besluit, deze informatie onverwijld door aan het Bureau en stellen het directoraat Interne Audit en, indien toepasselijk, de president van de ECB daarvan in kennis.
4.
Indien een deelnemer aan de besluitvormende en andere organen kennis heeft van concrete feiten die het vermoeden van een geval van fraude of corruptie of enige andere onwettige activiteit zoals bedoeld in lid 1, staven en, tegelijkertijd, redelijkerwijze mag veronderstellen dat de in de voornoemde bepalingen bedoelde procedure in dat concrete geval de passende rapportage van die gegevens aan het Bureau zou verhinderen, kunnen zij ongeacht artikel 4 direct aan het Bureau rapporteren.
Artikel 4  Samenwerking met het Bureau met betrekking tot gevoelige gegevens  1.
In uitzonderlijke gevallen waarin bepaalde buiten de ECB circulerende gegevens het functioneren van de ECB ernstig zouden kunnen ondermijnen, besluit de directie het Bureau al dan niet toegang tot die gegevens te verschaffen, of het Bureau die gegevens door te sturen.
Dit geldt voor:-gegevens omtrent monetairbeleidsbeslissingen, of transacties in verband met het beheer van externe reserves en interventies op de deviezenmarkten, indien die informatie minder dan één jaar oud is; gegevens aangaande de bij Verordening (EU) nr. 1024/2013 aan de ECB opgedragen taken;-gegevens die de ECB heeft ontvangen van nationale bevoegde autoriteiten betreffende de stabiliteit van het financiële stelsel of individuele kredietinstellingen; en gegevens betreffende beveiligingskenmerken en technische specificaties van eurobankbiljetten.
2.
Enig besluit van de directie van dien aard houdt rekening met alle relevante factoren, waaronder de mate van gevoeligheid van de voor het onderzoek door het Bureau verlangde gegevens, het belang van de gegevens voor het onderzoek en de ernst van het vermoeden zoals het Bureau, de deelnemer aan de besluitvormende of andere organen of de betrokken persoon aan de president uiteen hebben gezet, en de ernst van het risico voor het toekomstige functioneren van de ECB.
Indien geen toegang wordt verschaft, omkleedt het besluit de weigering met redenen.
Met betrekking tot de door de ECB te ontvangen gegevens inzake de stabiliteit van het financiële stelsel of individuele kredietinstellingen, kan de directie besluiten het Bureau de toegang te weigeren, indien de directie of de betrokken nationale bevoegde autoriteit van mening is dat openbaarmaking van de betrokken gegevens de stabiliteit van het financiële stelsel of van de individuele kredietinstelling in gevaar brengt.
3.
In zeer uitzonderlijke gevallen omtrent gegevens met betrekking tot een specifiek ECB-werkterrein die dezelfde mate van gevoeligheid hebben als de gegevenscategorieën van lid 1, kan de directie voorlopig besluiten het Bureau geen toegang te verschaffen tot die gegevens.
Lid 2 is van toepassing op die besluiten die voor ten hoogste zes maanden gelden.
Daarna krijgt het Bureau toegang tot de betrokken gegevens, tenzij de Raad van bestuur inmiddels het onderhavige besluit heeft gewijzigd middels de toevoeging van de betrokken gegevenscategorie aan de categorieën die vallen onder lid 1.
Artikel 5  Bijstand van de ECB in interne onderzoeken  1.
Ingeval een intern onderzoek van de ECB wordt geopend, verleent de voor de beveiliging van de ECB verantwoordelijke manager de personeelsleden van het Bureau toegang tot de gebouwen van de ECB, zulks na vertoon van een door de directeur-generaal van het Bureau verstrekte schriftelijke machtiging, die het volgende vermeldt:  a) de identiteit van het personeelslid en functie in het Bureau;  b) het onderwerp en het doel van het onderzoek;  c) de rechtsgrondslagen voor het uitvoeren van het onderzoek en de uit deze rechtsgrondslagen voortvloeiende onderzoeksbevoegdheden.
De president, de vicepresident en de directeur Interne Audit worden onmiddellijk ingelicht.
2.
Het directoraat Interne Audit verleent het Bureau bijstand bij de praktische organisatie van onderzoeken.
3.
Deelnemers aan de besluitvormende en andere organen verstrekken de personeelsleden van het Bureau, die een onderzoek uitvoeren alle door hen verlangde gegevens, tenzij die verzochte gegevens gevoelig zouden kunnen zijn in de betekenis van artikel 4, in welk geval de directie beslist of de gegevens al dan niet verstrekt moeten worden.
Het directoraat Interne Audit registreert alle verstrekte gegevens.
Artikel 6  Inlichting van de betrokkenen  1.
Indien blijkt dat een deelnemer aan de besluitvormende en andere organen, of een betrokken persoon, mogelijkerwijze betrokken is bij fraude, corruptie en enige andere in artikel 3, lid 1 bedoelde onwettige activiteit, wordt de belanghebbende snel geïnformeerd, mits zulks het onderzoek niet zal schaden (16).
In geen geval mogen conclusies worden getrokken waarin een deelnemer aan besluitvormende of andere organen met name wordt genoemd zonder dat de betrokkene in de gelegenheid is gesteld zich over alle hem/haar betreffende feiten uit te spreken, waaronder feiten die tegen hen spreken.
Belanghebbende partijen hebben het recht te zwijgen, hoeven niet aan hun eigen veroordeling mee te werken en hebben het recht persoonlijke rechtsbijstand te vragen.
2.
In alle gevallen waarin met het oog op het onderzoek absolute geheimhouding is vereist en/of waarin gebruik moet worden gemaakt van opsporingsmiddelen die tot de bevoegdheid van een nationale rechterlijke instantie behoren, kan naleving van de verplichting om een deelnemer aan besluitvormende of andere organen uit te nodigen zich uit te spreken in overeenstemming met de president of de vicepresident voor een beperkte periode worden opgeschort.
Artikel 7  Kennisgeving van seponering van een onderzoek  Indien na afloop van een intern onderzoek een deelnemer aan besluitvormende of andere organen jegens wie bepaalde beschuldigingen zijn geuit, niets ten laste kan worden gelegd, wordt het interne onderzoek geseponeerd zonder verder gevolg, zulks op grond van een besluit van de directeur-generaal van het Bureau, die de betrokken deelnemer aan besluitvormende of andere organen daarvan schriftelijk in kennis stelt.
Artikel 8  Opheffing van vrijstelling van rechtsvervolging  Elk van een nationale politiële of gerechtelijke autoriteit uitgaand verzoek tot opheffing van toepasselijke vrijstelling van rechtsvervolging van een deelnemer aan besluitvormende of andere organen in verband met eventuele gevallen van fraude, corruptie en enige andere onwettige activiteit die de financiële belangen van de Unie schaadt, wordt voor advies aan de directeur-generaal van het Bureau meegedeeld.
De Raad van bestuur neemt een besluit betreffende relevante opheffingen van vrijstelling van rechtsvervolging ten aanzien van deelnemers besluitvormende of andere organen, en de directie neemt een besluit betreffende relevante opheffingen van vrijstelling van rechtsvervolging ten aanzien van betrokken personen.
Artikel 9  Inwerkingtreding en intrekking  1.
Dit besluit treedt in werking op de twintigste dag volgende op de bekendmaking in het Publicatieblad van de Europese Unie.
2.
Besluit ECB/2004/11 wordt met ingang van de twintigste dag volgende op de bekendmaking van dit besluit in het Publicatieblad van de Europese Unie, ingetrokken.
3.
Verwijzingen naar Besluit ECB/2004/11 gelden als verwijzingen naar dit besluit.
Gedaan te Frankfurt am Main, 4 maart 2016.
De president van de ECB Mario DRAGHI (1)  PB L 248 van 18.9.2013, blz. 1.
(2)  Gedragscode voor de leden van de Raad van bestuur (PB C 123 van 24.5.2002, blz. 9).
(3)  Aanvullende Code met Ethische Criteria voor de leden van de directie van de Europese Centrale Bank (overeenkomstig artikel 11.3 van het Reglement van orde van de Europese Centrale Bank) (PB C 104 van 23.4.2010, blz. 8).
(4)  Gedragscode voor de leden van de Raad van toezicht van de Europese Centrale Bank (PB C 93 van 20.3.2015, blz. 2).
(5)  Commissie van de Europese Gemeenschappen vs.
Europese Centrale Bank, C-11/00, ECLI:EU:C:2003:395.
(6)  Besluit ECB/2004/11 van 3 juni 2004 betreffende de voorwaarden voor en de wijze van uitvoering van onderzoeken binnen de Europese Centrale Bank, door het Europees Bureau voor fraudebestrijding, op het gebied van de bestrijding van fraude, corruptie en elke andere onwettige activiteit waardoor de financiële belangen van de Europese Gemeenschappen worden geschaad en tot wijziging van de arbeidsvoorwaarden voor het personeel van de Europese Centrale Bank (PB L 230 van 30.6.2004, blz. 56).
(7)  Verordening (EG) nr. 1073/1999 van het Europees Parlement en de Raad van 25 mei 1999 betreffende onderzoeken door het Europees Bureau voor fraudebestrijding (OLAF) (PB L 136 van 31.5.1999, blz. 1).
(8)  Verordening (EU) nr. 1024/2013 van de Raad van 15 oktober 2013 waarbij aan de Europese Centrale Bank specifieke taken worden opgedragen betreffende het beleid inzake het prudentieel toezicht op kredietinstellingen (PB L 287 van 29.10.2013, blz. 63).
(9)  Besluit ECB/2014/16 van 14 april 2014 betreffende de oprichting van een Administratieve Raad voor toetsing en zijn werkwijze (PB L 175 van 14.6.2014, blz. 47).
(10)  Verordening (EU) nr. 673/2014 van de Europese Centrale Bank van 2 juni 2014 betreffende de oprichting van een bemiddelingspanel en zijn reglement van orde (ECB/2014/26) (PB L 179 van 19.6.2014, blz. 72).
(11)  Verordening (EU) nr. 468/2014 van de Europese Centrale Bank van 16 april 2014 tot vaststelling van een kader voor samenwerking binnen het Gemeenschappelijk Toezichtsmechanisme tussen de Europese Centrale Bank en nationale bevoegde autoriteiten en met nationale aangewezen autoriteiten (GTM-kaderverordening) (ECB/2014/17) (PB L 141 van 14.5.2014, blz. 1).
(12)  Besluit ECB/2004/2 van 19 februari 2004 houdende goedkeuring van het reglement van orde van de Europese Centrale Bank (PB L 80 van 18.3.2004, blz. 33).
(13)  Besluit (EU) 2015/433 van de Europese Centrale Bank van woensdag 17 december 2014 betreffende de oprichting van een Ethisch comité en zijn reglement van orde (ECB/2014/59) (PB L 70 van 14.3.2015, blz. 58).
(14)  Beschikbaar op de ECB-website op www.ecb.europa.eu.
(15)  Federaal Staatsblad (Bundesgesetzblatt) nr. 45, 1998 van 27.10.1998 en nr. 12, 1999 van 6.5.1999.
(16)  Artikel 20 van Verordening (EG) nr. 45/2001 van het Europees Parlement en de Raad van 18 december 2000 betreffende de bescherming van natuurlĳke personen in verband met de verwerking van persoonsgegevens door de communautaire instellingen en organen en betreffende het vrĳe verkeer van die gegevens (PB L 8 van 12.1.2001, blz. 1) is van toepassing op elke beperking betreffende aan gegevenssubjecten te verstrekken gegevens in geval van gegevensverwerking.
Kaderbesluit 2003/568/JBZ van de Raad van 22 juli 2003 inzake de bestrĳding van corruptie in de privé-sector  Publicatieblad Nr. L 192 van 31/07/2003 blz. 0054 - 0056    Kaderbesluit 2003/568/JBZ van de Raad van 22 juli 2003 inzake de bestrijding van corruptie in de privé-sector  DE RAAD VAN DE EUROPESE UNIE, Gelet op het Verdrag betreffende de Europese Unie, en met name op artikel 29, artikel 31, lid 1, onder e), en artikel 34, lid 2, onder b), Gezien het initiatief van het Koninkrijk Denemarken(1), Gezien het advies van het Europees Parlement(2), Overwegende hetgeen volgt:  (1) Samen met de mondialisering is de grensoverschrijdende handel in goederen en diensten de laatste jaren toegenomen.
Corruptie in de privé-sector van een lidstaat vormt derhalve niet alleen een nationaal, maar ook een grensoverschrijdend probleem dat het meest doeltreffend wordt bestreden door gemeenschappelijke maatregelen van de Europese Unie.
(2) De Raad heeft op 27 september 1996 de akte tot vaststelling van een protocol bij de Overeenkomst aangaande de bescherming van de financiële belangen van de Europese Gemeenschappen(3) aangenomen.
Het protocol, dat op 17 oktober 2002 in werking is getreden, bevat definities en geharmoniseerde sancties voor corruptiedelicten.
(3) De Raad heeft op 26 mei 1997 een overeenkomst(4) aangenomen ter bestrijding van corruptie waarbij ambtenaren van de Europese Gemeenschappen of van de lidstaten van de Europese Unie betrokken zijn.
(4) Voorts heeft de Raad op 22 december 1998 Gemeenschappelijk Optreden 98/742/JBZ inzake corruptie in de privé-sector(5) aangenomen.
Bij de aanneming van het gemeenschappelijk optreden heeft de Raad verklaard overeen te zijn gekomen dat dit gemeenschappelijk optreden op het niveau van de Europese Unie een eerste stap is ter bestrijding van dergelijke corruptie en dat, in het licht van de beoordeling uit hoofde van artikel 8, lid 2, van het gemeenschappelijk optreden, in een later stadium verdere maatregelen zullen worden genomen.
Een verslag over de omzetting door de lidstaten van het gemeenschappelijk optreden in het nationale recht is nog niet beschikbaar.
(5) De Raad heeft op 13 juni 2002 Kaderbesluit 2002/584/JBZ betreffende het Europees aanhoudingsbevel en de procedures van overlevering tussen de lidstaten(6) aangenomen, waarin corruptie genoemd wordt onder de binnen de werkingssfeer van het Europees aanhoudingsbevel vallende delicten waarvan de dubbele strafbaarstelling niet vooraf behoeft te worden getoetst.
(6) Volgens artikel 29 van het Verdrag betreffende de Europese Unie is het doel van de Unie de burgers in een ruimte van vrijheid, veiligheid en rechtvaardigheid een hoog niveau van zekerheid te verschaffen en wordt deze doelstelling verwezenlijkt door het voorkomen en bestrijden van al dan niet georganiseerde criminaliteit, waaronder corruptie.
(7) De Europese Raad van Tampere van 15 en 16 oktober 1999 heeft in punt 48 van zijn conclusies corruptie aangemerkt als een sector waarvoor het van bijzonder belang is minimumregels vast te stellen voor de definiëring van strafbare feiten in de lidstaten en voor de strafbaarstelling daarvan.
(8) Op 21 november 1997 is tijdens een onderhandelingsconferentie een OESO-verdrag inzake de bestrijding van omkoping van buitenlandse ambtenaren bij internationale zakelijke transacties aangenomen; voorts heeft de Raad van Europa een verdrag aangenomen inzake de strafrechtelijke bestrijding van corruptie, dat op 27 januari 1999 voor ondertekening is opengesteld.
Dit verdrag hangt samen met een overeenkomst betreffende de oprichting van de Groep van staten tegen corruptie (GRECO).
Verder zijn er onderhandelingen begonnen over een VN-verdrag inzake de bestrijding van corruptie.
(9) De lidstaten hechten er veel belang aan om corruptie in zowel de openbare als de privé-sector te bestrijden, aangezien zij van oordeel zijn dat corruptie zowel in de openbare als in de privé-sector een bedreiging vormt voor de rechtsstaat, de concurrentie in verband met de aankoop van goederen of commerciële diensten vervalst en een gezonde economische ontwikkeling in de weg staat.
Tegen deze achtergrond zullen de lidstaten die de overeenkomst van de Europese Unie van 26 mei 1997 en het verdrag van de Raad van Europa van 27 januari 1999 nog niet hebben bekrachtigd, zich erop beraden hoe zij dit zo spoedig mogelijk kunnen doen.
(10) Dit kaderbesluit beoogt met name te verzekeren dat zowel actieve als passieve corruptie in de privé-sector in alle lidstaten strafbaar is, dat ook rechtspersonen voor deze delicten aansprakelijk kunnen worden gesteld en dat de opgelegde straffen doeltreffend, evenredig en afschrikkend zijn,  HEEFT HET VOLGENDE KADERBESLUIT VASTGESTELD:  Artikel 1  Definities  In dit kaderbesluit wordt verstaan onder:  "rechtspersoon": ieder lichaam dat deze hoedanigheid krachtens het toepasselijke nationale recht bezit, met uitzondering van staten of andere overheidslichamen in de uitoefening van het openbaar gezag en publiekrechtelijke internationale organisaties;  "plichtsverzuim": plichtsverzuim zoals omschreven in het nationale recht.
Plichtsverzuim in dit kaderbesluit omvat ten minste deloyaal gedrag dat een inbreuk vormt op een wettelijke plicht of, naar gelang van het geval, een inbreuk op beroepsvoorschriften of -instructies die van toepassing zijn in het beroep van een persoon die, in welke hoedanigheid ook, leiding geeft aan of werkt voor een onderneming in de privé-sector.
Artikel 2  Actieve en passieve corruptie in de privé-sector  1.
De lidstaten treffen de nodige maatregelen om ervoor te zorgen dat de volgende opzettelijke gedragingen strafbaar worden gesteld wanneer zij plaatsvinden in het kader van zakelijke activiteiten:  a) de gedraging waarbij, onmiddellijk of middellijk, aan een persoon die, in welke hoedanigheid dan ook, leiding geeft aan of werkt voor een onderneming in de privé-sector, een niet-gerechtvaardigd voordeel, ongeacht de aard daarvan, voor die persoon zelf of voor een derde wordt beloofd, aangeboden of verstrekt, in ruil voor het verrichten of nalaten door die persoon van een handeling, waarbij die persoon zijn plicht verzuimt;  b) de gedraging waarbij een persoon die, in welke hoedanigheid dan ook, leiding geeft aan of werkt voor een onderneming in de privé-sector, onmiddellijk of middellijk een niet-gerechtvaardigd voordeel, ongeacht de aard daarvan, voor zichzelf of voor een derde vraagt of aanneemt, dan wel ingaat op een desbetreffende toezegging, in ruil voor het verrichten of nalaten van een handeling, waarbij hij zijn plicht verzuimt.
2.
Lid 1 is van toepassing op zakelijke activiteiten in al dan niet op winst gerichte entiteiten.
3.
Een lidstaat kan verklaren dat hij de werkingssfeer van lid 1 zal beperken tot gedragingen die de concurrentie in verband met de aankoop van goederen of commerciële diensten vervalsen of zouden kunnen vervalsen.
4.
De in lid 3 bedoelde verklaring wordt aan de Raad meegedeeld bij de aanneming van dit kaderbesluit en geldt vijf jaar vanaf 22 juli 2005.
5.
Dit artikel wordt tijdig vóór 22 juli 2010 door de Raad opnieuw bezien om te beoordelen of de verklaringen uit hoofde van lid 3 kunnen worden hernieuwd.
Artikel 3  Uitlokking, medeplichtigheid, aanzetting  De lidstaten treffen de nodige maatregelen om ervoor te zorgen dat uitlokking van, medeplichtigheid aan en aanzetting tot de in artikel 2 bedoelde gedragingen strafbaar worden gesteld.
Artikel 4  Sancties en andere strafmaatregelen  1.
Elke lidstaat treft de nodige maatregelen om ervoor te zorgen dat de in de artikelen 2 en 3 bedoelde gedragingen kunnen worden bestraft met een doeltreffende, evenredige en afschrikkende strafrechtelijke sanctie.
2.
Elke lidstaat treft de nodige maatregelen om ervoor te zorgen dat de in artikel 2 bedoelde gedragingen kunnen worden bestraft met een maximale gevangenisstraf van ten minste één tot drie jaar.
3.
Elke lidstaat treft overeenkomstig zijn grondwettelijke bepalingen en beginselen de nodige maatregelen om ervoor te zorgen dat wanneer een natuurlijk persoon in verband met een bepaalde zakelijke activiteit is veroordeeld wegens de in artikel 2 bedoelde gedragingen, die persoon indien nodig en ten minste in gevallen waarin hij of zij een leidende positie heeft bekleed in een onderneming in de desbetreffende sector, tijdelijk een verbod wordt opgelegd om deze of een vergelijkbare zakelijke activiteit in een vergelijkbare positie of hoedanigheid uit te oefenen, indien uit de vastgestelde feiten blijkt dat er een kennelijk gevaar van misbruik van de positie of de activiteit door middel van actieve of passieve corruptie bestaat.
Artikel 5  Aansprakelijkheid van rechtspersonen  1.
Elke lidstaat treft de nodige maatregelen om ervoor te zorgen dat rechtspersonen aansprakelijk kunnen worden gesteld voor de in de artikelen 2 en 3 bedoelde strafbare feiten die in hun voordeel worden gepleegd door een persoon die, individueel of als lid van een orgaan van de rechtspersoon handelend, in de rechtspersoon een leidende positie bekleedt, gebaseerd op:  a) de bevoegdheid om de rechtspersoon te vertegenwoordigen, of  b) de bevoegdheid om namens de rechtspersoon beslissingen te nemen, of  c) de bevoegdheid om in de rechtspersoon toezicht uit te oefenen.
2.
In aanvulling op het bepaalde in lid 1, treft elke lidstaat de nodige maatregelen om ervoor te zorgen dat een rechtspersoon aansprakelijk kan worden gesteld wanneer, bij gebreke van toezicht of controle van de kant van een van de in lid 1 bedoelde personen, ten voordele van de rechtspersoon een strafbaar feit zoals bedoeld in de artikelen 2 en 3, kon worden gepleegd door een persoon onder het gezag van de rechtspersoon.
3.
De aansprakelijkheid van rechtspersonen krachtens de leden 1 en 2 sluit strafvervolging van natuurlijke personen die als dader, uitlokker of medeplichtige betrokken zijn bij een strafbaar feit zoals bedoeld in de artikelen 2 en 3, niet uit.
Artikel 6  Sancties tegen rechtspersonen  1.
Elke lidstaat treft de nodige maatregelen om aan een rechtspersoon die volgens artikel 5, lid 1, aansprakelijk is gesteld, sancties te kunnen opleggen die doeltreffend, evenredig en afschrikkend zijn; deze sancties omvatten al dan niet strafrechtelijke geldboetes en kunnen andere maatregelen omvatten, zoals:  a) uitsluiting van subsidiëring of steunverlening door de overheid;  b) tijdelijk of permanent verbod op het uitoefenen van commerciële activiteiten;  c) plaatsing onder toezicht van de rechter, of  d) rechterlijk bevel tot ontbinding.
2.
Elke lidstaat treft de nodige maatregelen om aan een rechtspersoon die volgens artikel 5, lid 2, aansprakelijk is gesteld, sancties of maatregelen te kunnen opleggen die doeltreffend, evenredig en afschrikkend zijn.
Artikel 7  Rechtsmacht  1.
Elke lidstaat treft de nodige maatregelen om zijn rechtsmacht te vestigen ten aanzien van de strafbare feiten zoals bedoeld in de artikelen 2 en 3, wanneer:  a) het strafbare feit geheel of gedeeltelijk op zijn grondgebied is gepleegd;  b) de dader een eigen onderdaan is, of  c) het strafbare feit is gepleegd ten voordele van een rechtspersoon met domicilie op het grondgebied van die lidstaat.
2.
Een lidstaat kan ertoe besluiten niet of slechts in specifieke gevallen of omstandigheden de rechtsmachtregels zoals bedoeld in lid 1, onder b) en c), toe te passen wanneer het strafbare feit buiten zijn grondgebied is gepleegd.
3.
Een lidstaat die op grond van het nationale recht zijn eigen onderdanen nog niet overlevert, treft de nodige maatregelen om zijn rechtsmacht ten aanzien van de strafbare feiten zoals bedoeld in de artikelen 2 en 3, te vestigen wanneer die feiten door zijn eigen onderdanen buiten zijn grondgebied zijn gepleegd.
4.
Wanneer de lidstaten besluiten lid 2 toe te passen, stellen zij het secretariaat-generaal van de Raad en de Commissie van dat besluit in kennis, eventueel met vermelding van de specifieke gevallen of omstandigheden waarin het besluit van toepassing is.
Artikel 8  Intrekking  Gemeenschappelijk Optreden 98/742/JBZ wordt ingetrokken.
Artikel 9  Uitvoering  1.
De lidstaten treffen de nodige maatregelen om uiterlijk op 22 juli 2005 aan de bepalingen van dit kaderbesluit te voldoen.
2.
Uiterlijk op dezelfde datum delen de lidstaten het secretariaat-generaal van de Raad en de Commissie de tekst mee van de bepalingen waarmee zij hun verplichtingen uit hoofde van dit kaderbesluit in hun nationaal recht omzetten.
De Raad gaat op basis van een aan de hand van deze gegevens opgesteld verslag en een door de Commissie verstrekte schriftelijke rapportage uiterlijk op 22 oktober 2005 na in hoeverre de lidstaten de nodige maatregelen hebben genomen om aan dit kaderbesluit te voldoen.
Artikel 10  Territoriaal toepassingsgebied  Dit kaderbesluit is van toepassing op Gibraltar.
Artikel 11  Inwerkingtreding  Dit kaderbesluit treedt in werking op de dag van zijn bekendmaking in het Publicatieblad van de Europese Unie.
Gedaan te Brussel, 22 juli 2003.
Voor de Raad  De voorzitter  G. Alemanno BESLUIT (EU) 2016/63 VAN DE RAAD  van 15 januari 2016  betreffende de toetreding van Kroatië tot de Overeenkomst opgesteld op basis van artikel K.3, lid 2, onder c), van het Verdrag betreffende de Europese Unie ter bestrijding van corruptie waarbij ambtenaren van de Europese Gemeenschappen of van de lidstaten van de Europese Unie betrokken zijn  DE RAAD VAN DE EUROPESE UNIE, Gezien het Verdrag betreffende de Europese Unie, Gezien het Verdrag betreffende de toetreding van Kroatië, Gezien de Akte betreffende de voorwaarden voor de toetreding van de Republiek Kroatië, en met name artikel 3, lid 5, Gezien de aanbeveling van de Europese Commissie, Gezien het advies van het Europees Parlement (1), Overwegende hetgeen volgt: (1) De Overeenkomst opgesteld op basis van artikel K.3, lid 2, onder c), van het Verdrag betreffende de Europese Unie ter bestrijding van corruptie waarbij ambtenaren van de Europese Gemeenschappen of van de lidstaten van de Europese Unie betrokken zijn (2) ("de Overeenkomst ter bestrijding van corruptie waarbij ambtenaren betrokken zijn"), is op 26 mei 1997 ondertekend en op 28 september 2005 in werking getreden.
(2) In artikel 3, lid 4, van de Toetredingsakte van Kroatië ("de Toetredingsakte") is bepaald dat Kroatië toetreedt tot de in bijlage I bij die toetredingsakte opgesomde verdragen, overeenkomsten en protocollen tussen de lidstaten, waaronder de Overeenkomst ter bestrijding van corruptie waarbij ambtenaren betrokken zijn.
Deze verdragen, overeenkomsten en protocollen dienen ten aanzien van Kroatië in werking te treden op de door de Raad bepaalde datum.
(3) Overeenkomstig artikel 3, lid 5, van de Toetredingsakte moet de Raad de als gevolg van de toetreding vereiste aanpassingen in deze verdragen, overeenkomsten en protocollen aanbrengen, HEEFT HET VOLGENDE BESLUIT VASTGESTELD: Artikel 1  De Overeenkomst ter bestrijding van corruptie waarbij ambtenaren betrokken zijn, treedt ten aanzien van Kroatië in werking op de eerste dag van de eerste maand volgende op de datum van bekendmaking van dit besluit.
Artikel 2  De Kroatische versie van de Overeenkomst ter bestrijding van corruptie waarbij ambtenaren betrokken zijn (3), is op gelijke wijze authentiek als de overige teksten van die overeenkomst.
Artikel 3  Dit besluit treedt in werking op de datum volgende op de bekendmaking ervan in het Publicatieblad van de Europese Unie.
Gedaan te Brussel, 15 januari 2016.
Voor de Raad De voorzitter J.R.V.A.
DIJSSELBLOEM Toelichtend rapport bij het tweede protocol bij de overeenkomst aangaande de bescherming van de financiële belangen van de Europese Gemeenschappen (Door de Raad op 12 maart 1999 goedgekeurde tekst)   Publicatieblad Nr. C 091 van 31/03/1999 blz. 0008 - 0019    TOELICHTEND RAPPORT bij het tweede protocol bij de overeenkomst aangaande de bescherming van de financiële belangen van de Europese Gemeenschappen (Door de Raad op 12 maart 1999 goedgekeurde tekst) (1999/C 91/02)  I.
INLEIDING  De overeenkomst aangaande de bescherming van de financiële belangen van de Europese Gemeenschappen is door de Raad vastgesteld en door de vertegenwoordigers van de regeringen van de lidstaten ondertekend op 26 juli 1995 (1).
Deze overeenkomst (hierna "de overeenkomst" of "de fraudeovereenkomst" genoemd) is het eerste akkoord krachtens titel VI van het Verdrag betreffende de Europese Unie (VEU) dat betrekking heeft op fraude ten nadele van de begroting van de Europese Gemeenschappen.
Een eerste protocol bij de overeenkomst is vastgesteld en ondertekend op 27 september 1996 (2).
Dat protocol is hoofdzakelijk gericht tegen corrupte handelingen waarbij nationale of communautaire ambtenaren betrokken zijn en waardoor de financiële belangen van de Europese Gemeenschap geschaad worden of kunnen worden.
Dat protocol wordt hierna het eerste protocol of het corruptieprotocol genoemd.
Op 29 november 1996 werd het protocol betreffende de prejudiciële uitlegging van de overeenkomst door het Hof van Justitie van de Europese Gemeenschappen vastgesteld en ondertekend (3).
Dit instrument maakt het de lidstaten mogelijk om, via een verklaring bij de ondertekening van het protocol of op een later tijdstip, de bevoegdheid van het Hof te aanvaarden om bij wijze van prejudiciële beslissing een uitspraak te doen over de uitlegging van de overeenkomst en van het eerste protocol.
Behalve bovengenoemde instrumenten op basis van titel VI van het Verdrag betreffende de Europese Unie heeft de Europese Gemeenschap nog twee instrumenten aangenomen die in dit verband van specifiek belang zijn.
Dit zijn Verordening (EG, Euratom) nr. 2988/95 van de Raad van 18 december 1995 betreffende de bescherming van de financiële belangen van de Europese Gemeenschappen (4) en Verordening (Euratom, EG) nr. 2185/96 van de Raad van 11 november 1996 betreffende de controles en verificaties ter plaatse die door de Commissie worden uitgevoerd ter bescherming van de financiële belangen van de Europese Gemeenschappen tegen fraudes en andere onregelmatigheden (5).
In de akte van de Raad tot vaststelling van de overeenkomst, onderstreepte de Raad dat de overeenkomst op korte termijn met andere rechtsinstrumenten moest worden aangevuld met het oog op een doeltreffende strafrechtelijke bescherming van de financiële belangen van de Europese Gemeenschappen.
De Commissie diende begin 1996 een ontwerp in voor een tweede protocol bij de fraudeovereenkomst (6).
Daarin werd verwezen naar het voornemen dat de Raad bij de vaststelling van de overeenkomst te kennen had gegeven en naar de resolutie van de Raad van 6 december 1994 betreffende de rechtsbescherming van de financiële belangen van de Gemeenschappen (7).
In de resolutie verzocht de Raad om de uitwerking van een rechtsinstrument dat het mogelijk maakt, sancties tegen rechtspersonen op te leggen en de wetgeving inzake het witwassen van geld uit te breiden tot de bescherming van de financiële belangen van de Gemeenschappen.
Het initiatief van de Commissie en het ontwerp werden overgenomen door het Italiaanse voorzitterschap van de Raad en aan het einde van dat voorzitterschap waren de discussies over het ontwerp flink gevorderd.
In juni 1996 raadpleegde het Italiaanse voorzitterschap het Europees Parlement overeenkomstig artikel K.6 van het VEU, waarna het Parlement op 24 oktober 1996 in een resolutie advies uitbracht (8).
De besprekingen werden voortgezet onder het Ierse voorzitterschap en tenslotte werd onder het Nederlandse voorzitterschap in de Raad van 26 mei 1997 een politiek akkoord over het ontwerp bereikt.
Op 19 juni 1997 werd de akte tot vaststelling van het tweede protocol bij de overeenkomst aangenomen door de Raad en werd het tweede protocol bij de overeenkomst ondertekend door de vertegenwoordigers van de regeringen van de lidstaten (9).
Wat de rechtsgrondslag voor het tweede protocol betreft, zie de opmerkingen onder punt II van de toelichting op de overeenkomst (10).
Het belang van het afronden en toepassen van het tweede protocol werd onderstreept in het op 28 april 1997 door de Raad aangenomen actieplan ter bestrijding van de georganiseerde criminaliteit (11), waarin de lidstaten werd aanbevolen het witwassen van geld in ruimere zin als misdrijf aan te merken, de samenwerking tussen de Commissie en de lidstaten bij de bestrijding van fraude tegen de financiële belangen van de Europese Gemeenschappen en de daarmee verband houdende witwaspraktijken verder te verbeteren en te structureren, aansprakelijkheid in te voeren voor rechtspersonen die betrokken zijn geweest bij georganiseerde criminaliteit en informatie te verzamelen over rechtspersonen teneinde de infiltratie van de georganiseerde criminaliteit in de legale economie te voorkomen.
II.
OPMERKINGEN BIJ DE ARTIKELEN  Artikel 1 Definities  1.1.
Algemene opmerkingen  Deze inleidende bepaling bevat vijf definities van termen die in het tweede protocol gebruikt worden.
De eerste drie termen definiëren niet alleen de exacte betekenis van de termen voor de doeleinden van het tweede protocol, maar leggen ook de verbanden tussen het tweede protocol en de fraudeovereenkomst en het eerste protocol bij de overeenkomst.
1.2.
Punten a) en b)  In deze punten wordt formeel het verband gelegd tussen het tweede protocol en de fraudeovereenkomst: onder "overeenkomst" wordt verstaan de fraudeovereenkomst en onder "fraude" de gedragingen die in de overeenkomst als zodanig omschreven worden.
1.3.
Punt c)  Het tweede protocol houdt niet alleen verband met de fraudeovereenkomst, maar ook met het eerste protocol daarbij, het corruptieprotocol.
Op dit verband wordt nog eens extra de nadruk gelegd onder c), waar wordt gezegd dat "actieve corruptie" en "passieve corruptie" in het tweede protocol dezelfde betekenissen hebben als in het eerste protocol.
1.4.
Punt d)  Het tweede protocol bepaalt dat onder "rechtspersoon" wordt verstaan ieder lichaam dat deze hoedanigheid krachtens het toepasselijke nationale recht bezit, met uitzondering van staten of andere overheidslichamen in de uitoefening van hun openbare macht, en van publiekrechtelijke internationale organisaties.
In dit verband betekent "nationaal recht" het nationale recht van de lidstaat die overeenkomstig het tweede protocol maatregelen treft tegen een rechtspersoon.
1.5.
Punt e)  In het tweede protocol wordt onder "witwassen van geld" verstaan de in Richtlijn 91/308/EEG van de Raad van 10 juni 1991 tot voorkoming van het gebruik van het financiële stelsel voor het witwassen van geld (12) als zodanig omschreven gedraging, met betrekking tot delicten die onderde fraudeovereenkomst en het eerste protocol vallen.
Dat betekent dus dat krachtens het tweede protocol het witwassen van geld ook betrekking heeft op de opbrengsten van fraude, ten minste in ernstige gevallen, en van actieve en passieve corruptie (13).
In de definitie van het witwassen van geld wordt naar de richtlijn verwezen.
De in het derde streepje van artikel 1 van de richtlijn gebruikte term "eigendom" is gedefinieerd in het vierde streepje van datzelfde artikel.
In het protocol betekent "eigendom" bijgevolg "goederen van elke soort, hetzij lichamelijk hetzij onlichamelijk, hetzij roerend hetzij onroerend, hetzij tastbaar hetzij ontastbaar, en rechtsbescheiden waaruit de eigendom of andere rechten ten aanzien van deze goederen blijken".
Artikel 2 Witwassen van geld  Krachtens deze bepaling in combinatie met artikel 1, onder e), zijn de lidstaten verplicht ervoor te zorgen dat in hun wetgeving het witwassen van geld als strafbaar feit mede fraude, althans ernstige gevallen daarvan, en actieve en passieve corruptie als gronddelicten erkent.
Tot deze uitbreiding van het begrip witwassen van geld wordt aangespoord in het actieplan ter bestrijding van de georganiseerde criminaliteit (aanbeveling 26: "het witwassen van opbrengsten van misdrijven zou in zo ruim mogelijke zin als misdrijf moeten worden aangemerkt").
Om deze aanbeveling uit te voeren heeft de Raad op 3 december 1998 een gemeenschappelijk optreden vastgesteld inzake het witwassen van geld, de identificatie, opsporing, bevriezing, inbeslagneming en confiscatie van hulpmiddelen en van de opbrengsten van misdrijven (14), dat de lidstaten ertoe verplicht een uitgebreide lijst van gronddelicten op te stellen.
In haar tweede verslag aan het Europees Parlement en de Raad over de toepassing van de witwasrichtlijn (15) kondigde de Commissie aan dat zij zou voorstellen de werkingssfeer van de witwasrichtlijn uit te breiden.
Om de lidstaten in staat te stellen het tweede protocol te bekrachtigen als zij deze uitbreiding nog niet hebben kunnen doorvoeren, biedt artikel 18, lid 1, van het tweede protocol overigens de mogelijkheid om ten aanzien van andere gevallen dan die welke betrekking hebben op ernstige gevallen van actieve en passieve corruptie, een tijdelijk voorbehoud te maken voor een vijfjarige periode die eenmaal kan worden hernieuwd.
Artikel 3 Aansprakelijkheid van rechtspersonen  3.1.Algemene opmerkingen  Krachtens deze bepaling moet volgens de wetgeving van de lidstaten een rechtspersoon aansprakelijk kunnen worden gesteld voor fraude, actieve corruptie en het witwassen van geld, te zijnen voordele gepleegd.
Lid 1 bevat de criteria aan de hand waarvan de aansprakelijkheid van de rechtspersoon moet worden vastgesteld voor delicten gepleegd door personen in bepaalde leidende posities, en lid 2 heeft betrekking op de mogelijkheid dat een rechtspersoon aansprakelijk wordt gesteld voor delicten die door andere personen bij de rechtspersoon gepleegd zijn.
In lid 3 wordt onderstreept dat de aansprakelijkheid van een rechtspersoon niet de aansprakelijkheid uitsluit van natuurlijke personen die betrokken zijn bij het plegen van de delicten waarvoor de rechtspersoon aansprakelijk is.
3.2.
Lid 1  Volgens lid 1 is ten minste sprake van aansprakelijkheid van een rechtspersoon voor één van de genoemde delicten indien tegelijkertijd aan twee criteria wordt voldaan:  i) het delict in kwestie is gepleegd ten voordele van de rechtspersoon, en ii) het delict is gepleegd door een natuurlijk persoon die bij de rechtspersoon een bepaalde leidinggevende positie heeft.
Het eerste criterium legt een verband tussen het delict en de rechtspersoon.
Het delict moet zijn gepleegd ten bate van de rechtspersoon.
Het mogelijke voordeel kan rechtstreeks financieel zijn (bijvoorbeeld het verkrijgen van de opbrengst van EG-fraude) of van een andere aard (bijvoorbeeld het in de wacht slepen van opdrachten als gevolg van de corruptie van een ambtenaar).
Het doet niet terzake of de natuurlijke persoon die fysiek het delict begaat, individueel of als deel van een orgaan van de rechtspersoon optreedt.
Het tweede criterium legt een verband tussen de fysieke dader en de rechtspersoon die voor het delict aansprakelijk moet worden gesteld.
Voorts wordt bepaald dat de leidinggevende positie van de natuurlijke persoon gebaseerd kan zijn op een of meer van de in lid 1 genoemde elementen, die variëren van formeel tot materieel: de bevoegdheid om de rechtspersoon te vertegenwoordigen, of de bevoegdheid om namens de rechtspersoon beslissingen te nemen, of de bevoegdheid tot controle bij de rechtspersoon.
Dat betekent dat de lidstaten om het tweede protocol toe te passen alle drie de elementen in hun nationale wetgeving moeten opnemen als mogelijk aanknopingspunt voor het hebben van een leidinggevende positie.
Voor gevallen waarin de aansprakelijkheid van een rechtspersoon gebaseerd is op de bevoegdheid van de fysieke dader tot het uitoefenen van controle in de rechtspersoon, zij opgemerkt dat onder de term "controle" moet worden verstaan de bevoegdheid tot het uitoefenen van toezicht op de bedrijfsvoering van de rechtspersoon in die zin dat daardoor een leidinggevende positie in de rechtspersoon gewaarborgd is voor de persoon die het delict de facto pleegt.
De bevoegdheid tot controle in de rechtspersoon kan met name voortvloeien uit een verantwoordelijkheid inzake interne financiële controle en accountantsonderzoek, of uit het lidmaatschap van een intern controlerend of toezichthoudend orgaan van de rechtspersoon, voorzover deze posities overeenstemmen met een leidinggevende positie waarin invloed op de bedrijfsvoering van de rechtspersoon kan worden uitgeoefend.
Een controlebevoegdheid die geen enkele mogelijkheid tot invloed op het bedrijf van de rechtspersoon behelst, is derhalve niet aan de orde.
Lid 1 heeft overigens geen betrekking op externe personen die rekeningen van de rechtspersoon in kwestie doorlichten, zoals werknemers van accountantsbureaus.
De rechtspersoon kan ook aansprakelijk worden gesteld voor betrokkenheid van de natuurlijke persoon als bedoeld in lid 1 als medeplichtige aan of uitlokker van de delicten of bij pogingen tot fraude.
3.3.
Lid 2  Naast de in lid 1 bedoelde gevallen heeft artikel 3, lid 2, betrekking op de situatie dat een in lid 1 bedoeld delict wordt gepleegd door een persoon die ondergeschikt is aan de persoon met een leidinggevende positie.
De lidstaten moeten maatregelen nemen om rechtspersonen aansprakelijk te kunnen stellen wanneer het delict gepleegd kon worden als gevolg van gebrekkig toezicht of gebrekkige controle van de kant van een persoon met een leidinggevende positie.
Lid 2 legt dus niet automatisch een objectieve aansprakelijkheid bij de rechtspersoon, maar kan in die zin worden uitgelegd dat het alleen gevallen dekt waarin de rechtspersoon als zodanig culpoos gedrag van personen die voor zijn rekening handelen kan worden verweten (zie ook punt 4.3).
3.4.
Lid 3  Artikel 3, lid 3, bepaalt dat strafvervolging tegen natuurlijke personen die het delict de facto gepleegd hebben, niet uitgesloten wordt door de aansprakelijkheid van de rechtspersoon.
Dat betekent dat het feit dat maatregelen worden getroffen tegen bijvoorbeeld een bedrijf ten bate waarvan de algemeen directeur fraude heeft gepleegd, het instellen van strafvervolging tegen de directeur zelf niet mag uitsluiten.
Artikel 4 Sancties tegen rechtspersonen  4.1.
Algemene opmerkingen  Artikel 4 heeft betrekking op sancties tegen rechtspersonen die aansprakelijk zijn bevonden voor de in artikel 3 bedoelde delicten.
Het maakt onderscheid tussen de verschillende vormen van aansprakelijkheid die in de eerste twee leden van artikel 3 genoemd worden, namelijk aansprakelijkheid voor een delict gepleegd door een persoon met een leidinggevende positie en aansprakelijkheid voor een delict gepleegd door een ondergeschikte.
4.2.
Lid 1  Lid 1 van artikel 4 verplicht de lidstaten ervoor te zorgen dat zij tegen een rechtspersoon die aansprakelijk is bevonden voor een in artikel 3, lid 1, genoemd delict dat gepleegd is door een persoon met een leidende positie, sancties kunnen treffen die "doeltreffend, evenredig en afschrikkend" zijn, en herhaalt daarmee de criteria van artikel 2 van de fraudeovereenkomst en de jurisprudentie van het Hof van Justitie.
Volgens het protocol moeten deze sancties geldboetes van al dan niet strafrechtelijke aard omvatten en kunnen zij andere maatregelen omvatten, waarvan een paar voorbeelden worden gegeven.
Andere bijkomende sancties zijn bijvoorbeeld uitsluiting van een rechtspersoon van deelneming aan een openbare inschrijving, zoals voorgesteld in de resolutie van het Europees Parlement.
4.3.
Lid 2  Lid 2 bepaalt dat de lidstaten er ook voor moeten zorgen dat zij doeltreffende, evenredige en afschrikkende sancties of maatregelen kunnen treffen tegen een rechtspersoon die volgens artikel 3, lid 2, aansprakelijk is bevonden voor fraude, corruptie en het witwassen van geld.
Het betreft hier bijvoorbeeld gevallen waarin een ondergeschikte werknemer een delict kon plegen als gevolg van gebrekkig toezicht of gebrekkige controle van de kant van een persoon met een leidende positie.
Voor de in artikel 3, lid 2, en artikel 4, lid 2, bedoelde gevallen mogen de lidstaten de aard en de zwaarte van de sancties of maatregelen kiezen, mits deze doeltreffend, evenredig en afschrikkend zijn.
De maatregelen uit hoofde van artikel 3, lid 2, en artikel 4, lid 2, kunnen dus strafrechtelijke sancties zijn, maar ook bestuurs- of civielrechtelijke maatregelen zijn mogelijk.
Sancties of maatregelen als bedoeld in lid 2 van artikel 4 van het tweede protocol moeten, ook als ze niet in het strafrecht of het administratief strafrecht van de lidstaten opgenomen zijn in voorkomend geval een zeker bestraffend karakter hebben, dus verder gaan dan alleen schadevergoeding of restitutie van wederrechtelijke verrijking.
Artikel 5 Confiscatie  Om te zorgen voor een doeltreffende samenwerking bij de bestrijding van EG-fraude en daarmee verband houdende corruptie moet de wetgeving van de lidstaten voor vergelijkbare gevallen voorzien in vergelijkbare minimummaatregelen met betrekking tot de inbeslagneming en confiscatie of onttrekking van instrumenten en opbrengst van fraude, actieve en passieve corruptie en het witwassen van geld.
Door te verwijzen naar de onttrekking van instrumenten en opbrengsten worden de gevallen gedekt die niet noodzakelijk leiden tot confiscatie (bijvoorbeeld civielrechtelijke zaken die ertoe strekken om de geleden schade te vergoeden of de betrokken eigendom aan de rechtmatige eigenaar terug te geven).
De te nemen maatregelen inzake inbeslagneming, confiscatie of onttrekking kunnen betrekking hebben op de instrumenten die gebruikt zijn bij fraude, actieve en passieve corruptie en het witwassen van geld, en op de opbrengst van die delicten.
Bovendien kunnen deze maatregelen ook betrekking hebben op eigendommen waarvan de waarde overeenkomt met die opbrengst.
Hier komt de term "inbeslagneming" overeen met de termen "bevriezing" en "inbeslagneming" als omschreven in artikel 1, onder I, van het VN-Verdrag tegen de sluikhandel in verdovende middelen en psychotrope stoffen (Wenen, 19 december 1988).
Derden te goeder trouw moeten beschermd worden tegen confiscatie en onttrekking van instrumenten en opbrengsten.
Uit de tweede zin van artikel 5, waarin staat dat de betrokken lidstaat handelt overeenkomstig zijn nationale wetgeving, volgt dat overeenkomstig die wetgeving wordt uitgemaakt of een derde al dan niet te goeder trouw is.
Artikel 6 Delicten inzake heffingen en douanerechten  Deze bepaling, die inhoudt dat niet op grond van de fiscale exceptie geweigerd mag worden wederzijdse rechtshulp te verlenen voorzover het de werkingssfeer van het tweede protocol betreft, vormt een aanvulling op artikel 5, lid 3, van de fraudeovereenkomst.
Daarin staat dat uitlevering niet mag worden geweigerd op grond van het loutere feit dat het om een fiscale aangelegenheid gaat, terwijl artikel 6 van het tweede protocol bepaalt dat een lidstaat niet mag weigeren wederzijdse rechtshulp te verlenen in strafrechtelijke zaken louter omdat het een delict inzake heffingen of douanerechten betreft.
Deze bepaling is eigenlijk een uitzondering op artikel 2, onder a), van het Europees Verdrag aangaande de wederzijdse rechtshulp in strafzaken (Straatsburg, 20 april 1959) en, ofschoon er al verschillende bepalingen bestaan die vergelijkbaar zijn met artikel 6 (bijvoorbeeld in artikel 1 van het aanvullend protocol bij de overeenkomst van 1959 (Straatsburg, 17 maart 1978) en artikel 50 van de Schengen-uitvoeringsovereenkomst (Schengen, 14 juni 1990)), is besloten dat zij ook in dit protocol moet worden opgenomen, aangezien geen van deze instrumenten door alle lidstaten was bekrachtigd op het tijdstip van vaststelling van de akte tot vaststelling van het tweede protocol.
De reikwijdte van de term "delict inzake heffingen" omvat in dit verband inkomsten (heffingen en douanerechten) in de zin van de overeenkomst.
Artikel 7 Samenwerking met de Commissie van de Europese Gemeenschappen  7.1.
Algemene opmerkingen  Artikel 7 en volgende hebben betrekking op de samenwerking tussen de lidstaten en de Commissie op het gebied van de fraudeovereenkomst en de aanvullende protocollen en leggen de verplichtingen vast die voor de Commissie uit die samenwerking voortvloeien.
De lidstaten, als overeenkomstsluitende partijen bij het tweede protocol, belasten de Commissie met een taak die voor haar bepaalde verbintenissen inhoudt, niet alleen ten aanzien van haar betrekkingen met de lidstaten, maar ook ten aanzien van haar betrekkingen met particulieren voorzover het gegevensbescherming betreft.
De Commissie is bereid deze taak te vervullen en aanvaardt de verantwoordelijkheid die zij krachtens de desbetreffende bepalingen van het protocol toegewezen krijgt (16).
In artikel 6 van de overeenkomst zijn algemene regels vastgelegd aangaande de samenwerking tussen de lidstaten met betrekking tot gevallen van fraude ten nadele van de financiële belangen van de Europese Gemeenschappen.
Die bepaling is uit hoofde van artikel 12, lid 1, van het tweede protocol ook van toepassing op het tweede protocol.
In artikel 10 van het protocol is het beginsel verankerd dat de lidstaten en de Commissie voor de toepassing van de overeenkomst informatie uitwisselen.
Artikel 7 van het protocol ligt in het verlengde van deze bepalingen van de overeenkomst.
Enerzijds verplicht artikel 7 de lidstaten met de Commissie samen te werken bij de bestrijding van fraude, actieve en passieve corruptie en het witwassen van geld.
Zo wordt benadrukt dat de samenwerking bij de bestrijding van fraude, actieve en passieve corruptie en het witwassen van geld niet alleen een taak is voor de lidstaten, maar ook voor de Commissie.
De rol van de Commissie houdt verband met haar specifieke verantwoordelijkheden en verplichtingen, met name bij de uitvoering van de begroting van de Europese Gemeenschappen en ter bestrijding van fraude waardoor de financiële belangen van de Gemeenschap worden geschaad, overeenkomstig respectievelijk de artikelen 205 en 209 A (17) van het Verdrag tot oprichting van de Europese Gemeenschap.
Voorts bepaalt artikel 7 van het protocol het kader waarbinnen de uitwisseling en doorzending van gegevens, onontbeerlijk voor de doeltreffende samenwerking tussen de lidstaten en de Commissie, moet plaatsvinden.
7.2.
Lid 1  a) Deze bepaling regelt de samenwerking tussen de lidstaten en de Commissie.
Met inachtneming van de prioritaire verantwoordelijkheid van de lidstaten op het gebied van onderzoek en vervolging (artikel 6 van de overeenkomst), krijgt de Commissie in lid 1 van artikel 7 een technische en operationele rol toebedeeld.
Uit de tekst van dit lid blijkt wat het partnerschap in de fraudebestrijding behelst.
Fraude als strafrechtelijk delict staat hier centraal.
Het betreft de hierna vermelde situaties waarin ten minste twee lidstaten betrokken zijn en waarin: de fraudedelicten hebben plaatsgevonden op het grondgebied van beide lidstaten; de fraude weliswaar heeft plaatsgevonden in één lidstaat, maar de daders onderdanen zijn van verschillende landen, al dan niet lidstaten; de feiten hebben plaatsgevonden in één lidstaat, maar de bewijselementen verspreid zijn over verschillende grondgebieden binnen of buiten de Unie; de opbrengsten, winsten en eigendommen die geconfisqueerd kunnen worden, zich buiten het grondgebied bevinden van het land waar het delict gepleegd is, of zelfs buiten het grondgebied van de Europese Unie; de afzonderlijke fraudedelicten weliswaar in een nationale context gepleegd zijn, doch schakels zijn van een transnationaal opgezette keten van fraudedelicten.
Voor corruptie en witwassen geldt hetzelfde.
In al die situaties is in wederzijdse samenwerking tussen de lidstaten en de Commissie voorzien.
b) De ondersteunende rol van de Commissie wordt nader omschreven in de tweede alinea.
De Commissie verleent bijstand bij de praktische uitvoering van de samenwerking.
Wanneer de fraudedelicten in één lidstaat zijn gepleegd, kunnen op het grondgebied van verschillende lidstaten desalniettemin verbanden bestaan die wijzen op de betrokkenheid van georganiseerde netwerken.
Snelle en doeltreffende samenwerking tussen de bevoegde autoriteiten, zowel op het niveau van de lidstaten als op communautair niveau, kan bijdragen tot het succes van het onderzoek en van de strafvervolging.
De rol van de Commissie wordt aangeduid met de term "bijstand".
Die bijstand is afhankelijk van de omstandigheden en de behoeften per geval.
De bijstand moet een meerwaarde opleveren voor het onderzoek op het terrein en voor de vervolgingen en gerechtelijke sancties in gevallen van fraude waarmee de nationale autoriteiten te maken krijgen, en ze moet er met name voor zorgen dat de verschillende bevoegdheden kunnen worden uitgeoefend.
De term moet zo ruim mogelijk en niet limitatief worden uitgelegd.
Duidelijk is dat de rol die aan de Commissie is toegekend geen afbreuk mag doen aan de bevoegdheden van de autoriteiten van de lidstaten op politieel en justitieel gebied.
De autoriteiten van de lidstaten kunnen gebruik maken van het volledige nationale en internationale rechtsinstrumentarium, waaronder de overeenkomst aangaande de bescherming van de financiële belangen van de Europese Gemeenschappen en de aanvullende protocollen daarbij, om op te treden tegen fraude, in het bijzonder wanneer daarbij de georganiseerde financiële criminaliteit betrokken is.
In de nationale en internationale rechtsinstrumenten zelf wordt niets veranderd; er wordt enkel voorzien in bijstand die de Commissie bij de toepassing van die instrumenten moet verlenen.
Die bijstand kan twee vormen aannemen: technische en operationele bijstand, waartussen een onderscheid moet worden gemaakt.
c) De "technische bijstand" vertegenwoordigt de meerwaarde die de Commissie kan bieden inzake alle aangelegenheden die onder de communautaire regelgeving vallen.
De expertise in de vorm van documentatie of logistiek die zij bij de bestrijding van fraude te bieden heeft, is in dit opzicht van betekenis.
Dat geldt echter tevens voor alle haar ter beschikking staande strategische gegevens waarmee de jongste trends in de verschillende fraudeactiviteiten in kaart kunnen worden gebracht, voor de typologie van zowel afzonderlijke als in netwerken georganiseerde plegers van fraude en voor de risicoanalyse die wordt ingegeven door het fraudegevoelige karakter van bepaalde activiteitsterreinen.
Op logistiek vlak zullen rechterlijke en vervolgingsautoriteiten wellicht toegang behoeven tot de verschillende databanken van de Commissie betreffende mogelijk relevante economische activiteiten; zij kunnen deze niet raadplegen zonder de medewerking van de Commissie.
De technische bijstand bestrijkt tevens andere vormen van ondersteuning die geboden worden door de bij de Coördinatie van de Fraudebestrijding (UCLAF) opgerichte expertise-unit in strafrechtelijke zaken, waar kennis van en ervaring met juridisch-technische aangelegenheden van de nationale rechtsstelsels aanwezig zijn.
Alle vervolgingsautoriteiten zullen daarmee toegang krijgen tot deze expertise, met name om hen te helpen bij de voorbereiding van verzoeken aan de rechterlijke instanties van een of meer andere lidstaten.
d) De "operationele bijstand" houdt specifiek verband met activiteiten in het veld ter bestrijding van fraude, corruptie en witwassen van geld.
Daaronder valt alles wat de Commissie kan doen ter verhoging van de efficiëntie van handhavingsactiviteiten teneinde de coördinatie van onderzoekingen door de nationale autoriteiten te vergemakkelijken.
Uiteraard zijn onderzoek en vervolging op de in artikel 7 bedoelde gebieden een zaak van de bevoegde, al dan niet rechterlijke instanties van de lidstaten.
De operationele bijstand die de Commissie verstrekt, kan echter nuttig blijken voor een goed verloop van het onderzoek, met name door de volgende bijdrage: nagaan welke de relevante autoriteiten zijn en daarmee contact opnemen, alsmede betrekkingen aanknopen voor informatieve en operationele doeleinden, zodat een verband wordt gelegd tussen administratief onderzoek en justitieel onderzoek; rechtstreekse contacten tussen de betrokken autoriteiten tot stand brengen of vergemakkelijken; indien nodig, of op aanvraag, met spoed werkvergaderingen beleggen met de relevante autoriteiten; bij georganiseerde en grensoverschrijdende fraude de contacten tussen de diverse relevante autoriteiten van de relevante landen bevorderen en vergemakkelijken; de relevante nationale autoriteiten de benodigde hulp verstrekken opdat zij zo efficiënt en zo snel mogelijk toegang krijgen tot de resultaten van de door de Commissie verrichte onderzoeken en tot de door de internationale administratieve samenwerking geboden mogelijkheden; bijstand verlenen aan de relevante nationale autoriteiten zodat zij ten volle gebruik kunnen maken van de mogelijkheden die internationale overeenkomsten inzake rechtshulp bieden.
Die bijstand kan in voorkomend geval mede bestaan in het verschaffen van informatie met het oog op de voorbereiding van verzoeken om rechtshulp; de nodige contacten helpen totstandbrengen tussen de relevante autoriteiten in zaken betreffende georganiseerde internationale fraude, teneinde bij de vervolging op zoveel mogelijk punten tot centralisatie te komen (toepassing van artikel 6, lid 2, van de overeenkomst).
7.3.
Lid 2  Lid 2 heeft betrekking op informatie-uitwisseling, waarbij rekening wordt gehouden met de geheimhouding van het onderzoek en de bescherming van de persoonsgegevens.
a) Lid 2 heeft tot doel aan te geven dat er in beginsel geen obstakel mag bestaan voor de uitwisseling van informatie tussen de lidstaten en de Commissie, met inbegrip van de uitwisseling van informatie tussen de lidstaten onderling via de Commissie.
De uitwisseling van informatie impliceert een informatiestroom in twee richtingen.
Deze uitwisseling van informatie beoogt het vergemakkelijken van de bewijsvoering en van preventieve of handhavingsmaatregelen tegen fraude, actieve en passieve corruptie en witwassen van geld.
Wanneer echte onregelmatigheden aannemelijk zijn kan nader administratief onderzoek ingesteld worden; ook kan een samenhangende onderzoeksstrategie ontwikkeld worden.
Lid 2 vermeldt niet welke soorten gegevens kunnen worden uitgewisseld.
Er zijn geen redenen om daar restricties aan te verbinden.
Gezien de veelheid van situaties waarin samenwerking nodig kan zijn, kan de behoefte aan informatie betrekking hebben op een heel scala aan specifieke concrete gegevens.
De concrete inhoud van de informatie zal afhangen van de stand van het onderzoek op het ogenblik dat wordt besloten tot samenwerking, en uiteraard van de specifieke kenmerken van de zaak, die weer bepalen welke informatie nodig is in verband met nieuwe onderzoekshandelingen.
De uit hoofde van lid 2 uitgewisselde informatie kan bijvoorbeeld betrekking hebben op: de aard en juridische context van de fraude; de modus operandi; de natuurlijke personen of rechtspersonen die erbij betrokken zijn, meer in het algemeen hun persoonsgegevens.
b) Lid 2 koppelt aan de uitwisseling van informatie twee eisen: gegevensbescherming en onderzoeksgeheim.
Elke afzonderlijke situatie moet op de specifieke omstandigheden ervan worden beoordeeld.
De bescherming van persoonsgegevens bij de uitwisseling van informatie wordt gewaarborgd door de specifieke bepalingen van het tweede protocol (zie de artikelen 8 t/m 11).
Het onderzoeksgeheim wordt beheerst door het recht van de lidstaten.
Voor wat de Commissie betreft, waarborgt het communautaire recht het beginsel van de geheimhoudingsplicht (artikel 214 (18) van het Verdrag tot oprichting van de Europese Gemeenschap).
Per geval moet rekening worden gehouden met de specifieke kenmerken en behoeften van grensoverschrijdend onderzoek in verband met de financiële belangen van de Gemeenschap.
c) Volgens lid 2 van artikel 7 kan de lidstaat die de informatie verstrekt, bijzondere voorwaarden stellen aan het gebruik van die informatie door de Commissie of aan de doorgifte van die informatie door de Commissie aan een andere lidstaat.
Zo kan een lidstaat ten behoeve van zijn bevoegde autoriteiten algemene of specifieke voorschriften opstellen die als grondslag kunnen dienen voor het stellen van bijzondere voorwaarden aan het gebruik van informatie die een vergelijkbaar beschermingsniveau bieden als Richtlijn 95/46/EG van het Europees Parlement en de Raad van 24 oktober 1995 betreffende de bescherming van natuurlijke personen in verband met de verwerking van persoonsgegevens en betreffende het vrije verkeer van die gegevens (19) alsmede in overeenstemming zijn met de beginselen van het nationale recht.
De lidstaten dienen daarbij per geval rekening te houden met de specifieke kenmerken en behoeften van grensoverschrijdend onderzoek in verband met de financiële belangen van de Gemeenschap.
Artikel 8 Verantwoordelijkheid van de Commissie voor gegevensbescherming  De Commissie zorgt ervoor dat zij bij de verwerking van persoonsgegevens uit hoofde van artikel 7, lid 2, een beschermingsniveau in acht neemt dat gelijkwaardig is aan het beschermingsniveau in Richtlijn 95/46/EG.
Via een verklaring voor de notulen van de Raadszitting waarin de richtlijn werd aangenomen, heeft de Commissie de verplichtingen uit hoofde van de richtlijn aanvaard.
De in de overwegingen opgenomen beginselen alsmede de bepalingen van de richtlijn zullen het juridische referentiekader vormen voor de bescherming van alle in artikel 7 bedoelde informatie (20).
Het soort bijstand dat de Commissie aan de lidstaten zal kunnen verlenen - zoals omschreven in bovenstaand commentaar bij artikel 7 - zou inhouden dat de lidstaten alle soorten gegevens, ook persoonsgegevens, aan de Commissie doorgeven en dat de Commissie die gegevens verwerkt.
Aangezien de Commissie die gegevens onvermijdelijk zal verwerken via eigen gegevensbestanden, is het noodzakelijk om in het protocol bepalingen op te nemen die waarborgen dat de Commissie de regels inzake de bescherming van persoonsgegevens en geheimhouding naleeft.
Deze regels zullen de voorwaarden omschrijven waaronder verwerking van persoonsgegevens door de Commissie toelaatbaar is, inclusief voorwaarden betreffende de kwaliteit van de gegevens en de legitimiteit van de gegevensverwerking, alsmede het recht voor de persoon over wie gegevens worden verzameld, om toegang te krijgen tot, bezwaar te maken tegen of wijzigingen te laten aanbrengen in zijn persoonsgegevens.
Artikel 9 Bekendmaking van voorschriften inzake gegevensbescherming  De voorschriften die worden vastgesteld betreffende de verplichtingen uit hoofde van artikel 8, worden gepubliceerd in het Publicatieblad van de Europese Gemeenschappen.
De bepalingen betreffende gegevensbescherming krijgen daardoor rechtswerking.
Zij worden onderdeel van de communautaire regelgeving betreffende gegevensbescherming.
In dit verband zij opgemerkt dat, overeenkomstig artikel 16, lid 4, van het tweede protocol, de informatie-uitwisseling door de lidstaten met de Commissie uit hoofde van artikel 7, lid 2, zal worden uitgesteld indien bij de inwerkingtreding van het protocol de overeenkomstig artikel 8 vast te stellen regels nog niet in het Publicatieblad bekend zijn gemaakt.
Artikel 10 Verstrekking van gegevens aan andere lidstaten en derde landen  10.1.
Algemene opmerkingen  Dit artikel heeft betrekking op de vraag onder welke voorwaarden de Commissie de van een lidstaat verkregen persoonsgegevens in het kader van de samenwerking uit hoofde van artikel 7 mag doorgeven aan andere lidstaten of derde landen.
10.2.
Lid 1  In beginsel zijn er geen belemmeringen voor het doorgeven van gegevens aan andere lidstaten, mits het onderzoeksgeheim in acht wordt genomen en de voorwaarden worden nageleefd die de verstrekkende lidstaat in voorkomend geval heeft verbonden aan het gebruik van de betrokken informatie door de Commissie of door de lidstaten aan wie die informatie wordt doorgegeven.
Voordat gegevens worden overgedragen moet de lidstaat die de gegevens heeft verstrekt, in kennis worden gesteld van de voorgenomen gegevensoverdracht.
Deze lidstaat heeft dan de gelegenheid om de aan de voorgenomen informatieoverdracht verbonden voorwaarden (artikel 7, lid 2) te toetsen, of om na te gaan of de over te dragen gegevens nog actueel en juist zijn.
De lidstaat moet er rekening mee houden dat deze toetsing zo spoedig mogelijk moet plaatsvinden om de procedure voor de overdracht van gegevens niet onnodig te bemoeilijken.
10.3.
Lid 2  De zaken liggen anders wanneer de Commissie persoonsgegevens doorgeeft aan derde landen.
De Commissie mag die gegevens alleen aan een derde land doorgeven als de verstrekkende lidstaat daarvoor toestemming heeft gegeven.
Dit betekent dat de verstrekkende lidstaat, zoals in hoofdstuk IV van Richtlijn 95/46/EG, kan beoordelen of het door het betrokken derde land ten aanzien van die gegevens geboden beschermingsniveau toereikend is.
Artikel 11 Toezichthoudende instantie  Dit artikel moet worden gelezen in samenhang met artikel 28 van Richtlijn 95/46/EG, waarin is bepaald dat in elk van de lidstaten ".
een of meer autoriteiten worden belast met het toezicht op de toepassing op zijn grondgebied van de ter uitvoering van deze richtlijn door de lidstaten vastgestelde bepalingen".
De verplichting voor het Europees Parlement en de Raad om vóór 1 januari 1999 op communautair niveau een onafhankelijk controleorgaan in te stellen dat belast is met het toezicht op de gegevensbescherming, is neergelegd in artikel 286, lid 2, van het Verdrag tot oprichting van de Europese Gemeenschap als hernummerd bij het Verdrag van Amsterdam.
Uit hoofde van artikel 11 van het protocol is dat orgaan ook bevoegd voor de uitoefening van dat toezicht met betrekking tot persoonsgegevens die de Commissie krachtens dit protocol in bezit heeft.
Artikel 12 Verhouding tot de overeenkomst  12.1.
Lid 1  Lid 1 verwijst naar specifieke bepalingen van de fraudeovereenkomst en verklaart deze toepasselijk op het witwassen van geld in de zin van artikel 2 van het tweede protocol.
De desbetreffende bepalingen van de overeenkomst kunnnen als volgt worden samengevat: in artikel 3 wordt bepaald dat ondernemingshoofden strafrechtelijk aansprakelijk kunnen worden gesteld, artikel 5 heeft betrekking op uitlevering en de aut dedere aut judicare-regel, in artikel 6 wordt het beginsel vastgelegd dat de lidstaten nauw samenwerken bij gevallen van fraude ten nadele van de financiële belangen van de Europese Gemeenschappen.
Deze drie beginselen zijn zonder beperking van toepassing op het in artikel 2 van het protocol bedoelde gedrag.
12.2.
Lid 2  In lid 2 wordt bepaald dat sommige bepalingen van de overeenkomst van toepassing zijn op het tweede protocol.
Deze bepalingen kunnen als volgt worden samengevat: artikel 4 bevat de regels inzake de rechtsmacht ten aanzien van de betrokken delicten.
Krachtens artikel 4, lid 2, afgelegde verklaringen zijn op het tweede protocol van toepassing tenzij bij de bekrachtiging van het tweede protocol anders wordt vermeld; in artikel 7 wordt de ne bis in idem-regel vastgelegd die ook van toepassing is op aangelegenheden die onder het tweede protocol vallen.
Krachtens artikel 7, lid 2, afgelegde verklaringen zijn op het tweede protocol van toepassing tenzij bij de bekrachtiging van het tweede protocol anders wordt vermeld.
Opgemerkt zij dat de tenuitvoerlegging van een vonnis ook betrekking heeft op zaken waarin straffen voorwaardelijk worden opgelegd; artikel 9 stelt de lidstaten in staat nationale bepalingen aan te nemen die verder gaan dan de verplichtingen uit hoofde van de overeenkomst.
Het tweede protocol behelst een reeks minimumnormen; artikel 10 bevat onder andere een regeling voor de verstrekking van informatie door de lidstaten aan de Commissie en is ook van toepassing op aangelegenheden die onder het tweede protocol vallen.
Artikel 13 Hof van Justitie  13.1.
Algemene opmerkingen  Dit artikel bevat nadere bepalingen betreffende de aan het Hof van Justitie van de Europese Gemeenschappen verleende rechtsmacht om geschillen tussen lidstaten en tussen lidstaten en de Commissie over de uitlegging of de toepassing van het tweede protocol te beslechten, alsook betreffende de aan het Hof van Justitie verleende rechtsmacht met betrekking tot prejudiciële beslissingen.
13.2.
Leden 1 en 2  In lid 1 wordt aangegeven onder welke voorwaarden het Hof van Justitie bevoegd is met betrekking tot geschillen tussen de lidstaten.
Lid 2 handelt over geschillen tussen lidstaten en de Commissie.
Deze bepalingen van het tweede protocol zijn zoveel mogelijk overgenomen uit artikel 8 van de fraudeovereenkomst en artikel 8 van het eerste protocol om te zorgen voor consistentie tussen de drie instrumenten.
Uitvoerig commentaar staat in de toelichting op de overeenkomst.
13.3.
Lid 3  In lid 3 wordt bepaald dat het protocol van 29 november 1996 betreffende de prejudiciële uitlegging door het Hof van Justitie van de Europese Gemeenschappen van de overeenkomst aangaande de bescherming van de financiële belangen van de Europese Gemeenschappen van toepassing is op het tweede protocol.
Dat protocol is ook van toepassing op de overeenkomst en op het eerste protocol.
Ingevolge dat protocol afgelegde verklaringen gelden voor het tweede protocol tenzij bij de bekrachtiging van het tweede protocol anders wordt vermeld.
Artikel 14 Niet-contractuele aansprakelijkheid  Dit artikel bevestigt dat voor de toepassing van het tweede protocol de communautaire regels inzake de niet-contractuele aansprakelijkheid van de Gemeenschap, neergelegd in de artikelen 215 en 178 van het Verdrag tot oprichting van de Europese Gemeenschap (21) van toepassing zijn op de besluiten van de Commissie.
Het is niet uit te sluiten dat activiteiten die de Commissie krachtens het tweede protocol verricht, leiden tot vorderingen tot schadevergoeding van individuen wier persoonsgegevens door de Commissie worden verwerkt; daarom werd het nodig geacht te bevestigen dat ook in gevallen waarin de Commissie optreedt binnen de aan haar anders dan bij het EG-Verdrag verleende bevoegdheden, de niet-contractuele aansprakelijkheid van de Gemeenschap overeenkomstig artikel 215, lid 2, van het EG-Verdrag (22) in het geding is.
Bovendien is duidelijk dat het Hof van Justitie van de Europese Gemeenschappen rechtsmacht heeft in geschillen betreffende de vergoeding van schade die door de Commissie of haar ambtenaren bij de uitvoering van hun taken op grond van het tweede protocol wordt veroorzaakt.
Artikel 15 Rechterlijke toetsing  Overeenkomstig artikel 22 van Richtlijn 95/46/EG, die betrekking heeft op gegevensbescherming, bepalen de lidstaten dat eenieder zich tot de rechter kan wenden wanneer de hem bij het op de betrokken verwerking toepasselijke nationale recht gewaarborgde rechten worden geschonden.
Dergelijke rechten omvatten een recht van toegang, een recht van rectificatie, wissen of blokkeren van gegevens wanneer deze onvolledig, onjuist of te oud zijn om opgeslagen te blijven, en het recht van toegang tot de toezichthoudende autoriteit.
De ingevolge artikel 8 van het tweede protocol vast te stellen regels zullen ook bepalingen moeten omvatten waarbij dergelijke rechten aan personen worden toegekend ten aanzien van door de Commissie verwerkte persoonsgegevens.
Artikel 15, lid 1, verleent het Hof van Justitie van de Europese Gemeenschappen de bevoegdheid beroepen te behandelen die door een natuurlijke persoon of rechtspersoon worden ingesteld tegen besluiten (waaronder weigeringen om een besluit te nemen) die de Commissie neemt op basis van de door haar ingevolge artikel 8 vastgestelde regels.
Ook kan het Hof van Justitie in dit verband beoordelen of de Commissie volledig aan haar verplichtingen uit hoofde van artikel 8 heeft voldaan.
De formulering van artikel 15, lid 1, sluit grotendeels aan bij die van artikel 173, vierde alinea, van het EG-Verdrag (23), ook gelezen in samenhang met de tweede alinea van genoemd artikel 173.
Met de verwijzingen in artikel 15, lid 2, naar verscheidene andere bepalingen van het EG-Verdrag wordt beoogd te verduidelijken: dat de Raad overeenkomstig de procedure van artikel 168 A, leden 1 en 2, van het EG-Verdrag (24) kan besluiten in de onder artikel 15, lid 1, vallende gevallen rechtsmacht te verlenen aan het Gerecht van eerste aanleg; welke termijnen voor het aanhangig maken van een zaak bij het Hof van Justitie in acht moeten worden genomen (artikel 173, vijfde alinea (25)); de aard van het besluit dat het Hof van Justitie kan nemen ten aanzien van een ingesteld beroep (artikel 174, eerste alinea (26)); het rechtsgevolg van een besluit van het Hof van Justitie voor de Commissie (artikel 176, eerste en tweede alinea (27)); het rechtsgevolg van het instellen van een beroep bij het Hof van Justitie (artikel 115 (28)); dat het Hof van Justitie gerechtigd is de noodzakelijke voorlopige maatregelen te gelasten (artikel 186 (29)).
Artikel 16 Inwerkingtreding  Dit artikel heeft betrekking op de inwerkingtreding van het tweede protocol, die niet eerder mag plaatsvinden dan die van de fraudeovereenkomst.
Artikel 17 Toetreding van nieuwe lidstaten  Dit artikel heeft betrekking op de toetreding van nieuwe lidstaten van de Europese Unie tot het tweede protocol.
Artikel 18 Voorbehouden  18.1.
Lid 1  In een aantal lidstaten is het witwassen van geld met betrekking tot de opbrengsten van actieve en passieve corruptie alleen strafbaar in ernstige gevallen van corruptie.
Om deze lidstaten in staat te stellen het protocol onverwijld te bekrachtigen, hebben zij de mogelijkheid gekregen op dit punt een voorbehoud te maken.
Om ervoor te zorgen dat de noodzaak van een dergelijk voorbehoud regelmatig opnieuw wordt bezien, zal de geldigheid beperkt blijven tot een vijfjarige periode vanaf de datum van kennisgeving van de voltooiing van de voor de aanneming van het protocol vereiste procedures overeenkomstig artikel 16, lid 2.
Na vijf jaar kan de geldigheid van het voorbehoud eenmaal met vijf jaar worden verlengd.
Als gevolg daarvan zullen voorbehouden met betrekking tot de reikwijdte van het begrip "witwassen van geld" na een periode van ten hoogste tien jaar na de kennisgeving van de bekrachtiging door de laatste lidstaat komen te vervallen.
18.2.
Lid 2  Vanaf het begin van de onderhandelingen over het tweede protocol heeft het vraagstuk van de aansprakelijkheid en sancties met betrekking tot rechtspersonen Oostenrijk problemen opgeleverd omdat de Oostenrijkse wetgeving geen strafrechtelijke aansprakelijkheid van rechtspersonen kent.
Omdat dit vraagstuk meer van praktische dan van fundamentele aard geacht werd, was het duidelijk dat Oostenrijk meer tijd nodig zou hebben om de artikelen 3 en 4 uit te voeren dan de andere lidstaten.
Om te voorkomen dat dit specifieke probleem de uiteindelijke inwerkingtreding van het gehele protocol voor alle lidstaten zou vertragen en om Oostenrijk aan te moedigen zijn wetgeving aan te passen, heeft Oostenrijk de mogelijkheid gekregen voor de duur van vijf jaar een voorbehoud bij deze twee artikelen te maken.
Anders dan het in artikel 18, lid 1, bedoelde voorbehoud, kan dit voorbehoud niet worden vernieuwd en verliest het zijn geldigheid vijf jaar na de datum van aanneming van de akte van de Raad waarbij het protocol is vastgesteld, dat wil zeggen op 19 juni 2002.
18.3.
Lid 3  Aangezien volgens artikel 12, lid 2, de artikelen 4 en 7 van het fraudeverdrag ook op het tweede protocol van toepassing zijn, moeten voorbehouden die in het kader van die bepalingen van het verdrag zijn aanvaard ook in de context van het tweede protocol geldig zijn.
Elk van deze voorbehouden kan te allen tijde door middel van een kennisgeving aan de secretaris-generaal van de Raad worden ingetrokken.
VERSLAG VAN DE COMMISSIE AAN DE RAAD  over de wijze van deelname van de Europese Unie aan de Groep van staten tegen corruptie van de Raad van Europa (GRECO)  INLEIDING  Overeenkomstig de oproep in het programma van Stockholm legt de Commissie de Raad dit verslag voor over de wijze waarop de Europese Unie kan toetreden tot de Groep van Staten tegen Corruptie (GRECO).
De GRECO is het breedste toezichtmechanisme voor corruptiebestrijding op Europees niveau, waarbij alle EU-lidstaten zijn aangesloten.
De GRECO heeft een belangrijke rol gespeeld bij de vaststelling van Europese minimumnormen voor een juridisch en institutioneel kader voor corruptiebestrijding.
Corruptie is in bepaalde lidstaten echter nog steeds een ernstig probleem en er worden niet in de hele EU doeltreffende resultaten behaald.
Dit sterkt de Commissie in haar overtuiging dat de politieke wil om corruptie te bestrijden nog steeds niet overal in de EU even krachtig is.
In de mededeling over een EU-beleid ter bestrijding van corruptie wordt de EU aanbevolen om aan de GRECO deel te nemen en een EU-rapportagemechanisme inzake corruptiebestrijding in te stellen.
Dit moet het mogelijk maken de politieke wil van de lidstaten aan te wakkeren en de huidige juridische en institutionele kaders doeltreffender te maken.
In dit verslag worden de belangrijkste doelstellingen van intensievere samenwerking tussen de EU en de GRECO bepaald.
Ook wordt geanalyseerd welke rol de EU kan spelen bij de werkzaamheden van de GRECO en welke voordelen deze betrokkenheid van de Unie zou opleveren.
ROL EN WERKING VAN DE GRECO  De GRECO is in 1999 opgericht door de Raad van Europa om "het vermogen van zijn leden tot het bestrijden van corruptie te vergroten door toe te zien, via een dynamisch proces van wederzijdse evaluatie en groepsdwang, op de nakoming van de verplichtingen op dit gebied."
De GRECO telt thans 49 leden (48 Europese landen en de Verenigde Staten van Amerika).
De GRECO fungeert overeenkomstig zijn statuut en zijn reglement van orde.
Elk GRECO-lid benoemt een of twee vertegenwoordigers met stemrecht in plenaire vergaderingen.
De leden verstrekken de GRECO tevens een lijst van deskundigen die beschikbaar zijn voor het verrichten van evaluaties.
De evaluatie van de leden van de GRECO wordt verdeeld in ronden en wordt uitgevoerd overeenkomstig de twintig richtsnoeren voor de bestrijding van corruptie, het Burgerrechtelijk Verdrag inzake Corruptie, het Verdrag inzake de strafrechtelijke bestrijding van corruptie en het aanvullend protocol daarbij.
De eerste evaluatieronde van de GRECO vond plaats in 2000-2002 en had betrekking op de onafhankelijkheid, specialisatie en middelen van de nationale organen die zich bezighouden met de preventie en bestrijding van corruptie, alsmede op de immuniteiten van ambtenaren.
De tweede evaluatieronde, verricht in 2003-2006, bestreek de inbeslagneming en verbeurdverklaring van winst uit corruptie, de preventie en bestrijding van corruptie binnen overheidsdiensten, en de preventie en bestrijding van corruptie in de particuliere sector.
De derde evaluatieronde is begonnen in januari 2007 en loopt nog steeds.
Deze laatste ronde betreft de strafbaarstelling van misdrijven overeenkomstig het Verdrag inzake de strafrechtelijke bestrijding van corruptie en partijfinanciering.
De evaluatieverslagen worden uitgebracht na overleg met de geëvalueerde staat en vervolgens besproken en bekrachtigd door de plenaire vergadering.
De verslagen zijn in beginsel vertrouwelijk, maar mogen met instemming van de geëvalueerde lidstaat worden gepubliceerd.
Elk verslag bevat aanbevelingen die het land binnen een bepaalde termijn moet opvolgen (bv.
18 maanden).
Er wordt een nalevingsprocedure gevolgd om te controleren of de aanbevelingen zijn uitgevoerd, waarna nalevingsverslagen met eventuele aanvullingen worden uitgebracht.
MEERWAARDE VAN EU-DEELNAME AAN DE WERKZAAMHEDEN VAN DE GRECO  Volgens het memorandum van overeenstemming tussen de Raad van Europa en de Europese Unie van 2007 dienen de partijen de onderlinge justitiële samenwerking inzake de regels van de rechtsstaat (met inbegrip van corruptiebestrijding) verder te ontwikkelen om de samenhang tussen de EU-wetgeving en de verdragen van de Raad van Europa te waarborgen, hoewel dit de EU niet belet om verder reikende regels vast te stellen.
De EU-deelname aan de GRECO gold in de mededeling van 28 mei 2003 al als een belangrijk onderdeel van het EU-beleid voor corruptiebestrijding.
Na de goedkeuring van de mededeling van 2003 zijn verschillende mogelijkheden voor deelname onderzocht in het licht van de juridische bevoegdheden die de EU geniet uit hoofde van het Verdrag betreffende de Europese Unie en het Verdrag tot oprichting van de Europese Gemeenschap.
Gelet op de beperkte bevoegdheden waarover de Gemeenschap destijds beschikte met betrekking tot de verdragen van de Raad van Europa inzake strafrechtelijke en civielrechtelijke bestrijding van corruptie, moest een besluit worden uitgesteld tot na de goedkeuring van het Verdrag van Lissabon.
Het Verdrag betreffende de werking van de Europese Unie (VWEU) structureert de bevoegdheden inzake corruptiebestrijding van de EU en effent de weg voor een krachtiger EU-beleid, onder meer door deelname aan de werkzaamheden van de GRECO.
De mogelijkheden die de toetreding van de EU tot het VN-verdrag inzake corruptie (UNCAC) heeft geschapen, worden bovendien versterkt door het besluit om deel te nemen aan het Europees regionaal toezichtmechanisme.
Bij het corruptiebestrijdingsbeleid van de EU-27 ontbreekt het hoofdzakelijk aan een doeltreffende tenuitvoerlegging van het bestaande kader.
Het door de GRECO uitgeoefende toezicht heeft de EU-lidstaten tot actie aangezet, met name op gebieden waarvoor op internationaal vlak minder geregeld is (zoals de financiering van politieke partijen).
De GRECO kan echter maar tot op zekere hoogte zorgen voor de politieke wil om solide maatregelen ter bestrijding van corruptie vast te stellen en uit te voeren.
Ook is een aantal malen gebleken dat de GRECO niet goed in staat is om door corruptie veroorzaakte systeemproblemen te signaleren.
De actieve deelname van de EU aan de werkzaamheden van de GRECO kan beide organisaties dan ook ten goede komen: zo beschikt de GRECO over expertise op het gebied van toezicht op corruptiebestrijding, terwijl de EU-instellingen er op politiek vlak toe kunnen bijdragen dat het corruptiebestrijdingsbeleid in de EU-27 doeltreffend wordt uitgevoerd.
Hiertoe zal de Commissie een EU-rapportagemechanisme voor corruptiebestrijding instellen.
De deelname van de EU aan de GRECO past goed bij het nieuwe EU-mechanisme.
De deelname van de EU aan de voorbereiding van de GRECO-evaluaties kan ook bijdragen tot een verbetering van de methodologie en de resultaten van deze evaluaties.
Voor het EU-rapportagemechanisme voor corruptiebestrijding zal de Commissie gebruikmaken van gegevens van de GRECO en andere bronnen, waaronder informatie die wordt verkregen in het kader van het Verdrag van de OESO inzake de bestrijding van omkoping van buitenlandse ambtenaren in internationale zakelijke transacties (OESO-corruptieverdrag) en het VN-verdrag inzake corruptie.
Gelet op het bovenstaande zouden de volgende specifieke doelstellingen van groot belang zijn voor de deelname van de EU aan de GRECO: betrokkenheid bij de landenbezoeken met het oog op de evaluatie van EU-lidstaten en/of kandidaat-lidstaten en potentiële kandidaat-lidstaten, mits de laatste hiermee instemmen; formulering van suggesties in verband met ontwerp-evaluatieverslagen en deelname aan de plenaire vergaderingen van de GRECO over evaluatie-/nalevingsverslagen betreffende EU-lidstaten en/of de kandidaat-lidstaten en potentiële kandidaat-lidstaten, mits de laatste hiermee instemmen; betrokkenheid bij de werkzaamheden van het Bureau van GRECO, dat een belangrijke rol speelt bij het voorbereiden van de evaluaties en het opstellen van de verslagen; bijdragen tot de begroting van GRECO; vergelijkende analyse door de GRECO op grond van de bestaande evaluatie- en nalevingsverslagen over de EU-lidstaten als basisgegevens voor het toekomstige EU-corruptiebestrijdingsverslag; inventarisatie van nog niet uitgevoerde GRECO-aanbevelingen die van belang zijn voor de EU en ten aanzien waarvan het toekomstige EU-rapportagemechanisme wellicht een extra prikkel voor passende follow-up kan geven.
Er moet worden voorkomen dat deze specifieke doelstellingen leiden tot een extra last voor de overheidsdiensten van de lidstaten of tot overlapping met het werk dat de GRECO al voor zijn rekening neemt.
Om wederkerigheid te verzekeren, zou de Commissie kunnen nadenken over regels voor de deelname van een GRECO-vertegenwoordiger aan de deskundigengroep die zal worden opgezet om het werk aan het EU-corruptiebestrijdingsverslag te ondersteunen.
REGELS VOOR EU-DEELNAME AAN DE WERKZAAMHEDEN VAN DE GRECO  Het rechtskader voor de werking van de GRECO voorziet in twee vormen van betrokkenheid bij de werkzaamheden: de status van waarnemer en deelname.
Beide vormen worden hieronder geanalyseerd.
Met betrekking tot deelname worden twee alternatieven beschouwd: volledig lidmaatschap en lidmaatschap met beperkt stemrecht.
Daarnaast wordt het alternatief van een gezamenlijk programma onderzocht.
De beoordeling hieronder is gebaseerd op de analyse door de Commissie van de juridische en praktische aspecten van een eventuele nauwere samenwerking met de GRECO.
In een volgende fase zal de Commissie de Raad verzoeken om machtiging tot het onderhandelen over EU-deelname aan de GRECO.
Status van waarnemer  Statutaire resolutie (93) 28 van het Comité van Ministers van de Raad van Europa over uitgebreide partiële akkoorden voorziet in de mogelijkheid dat staten die partij zijn bepaalde activiteiten gezamenlijk uitvoeren met een of meer niet-lidstaten, middels uitgebreide al dan niet partiële akkoorden.
De GRECO werd opgericht bij een uitgebreid partieel akkoord.
Het Comité van Ministers kan elk niet-lid van de Raad van Europa of internationale organisatie uitnodigen om aan de activiteiten in het kader van een uitgebreid partieel akkoord deel te nemen.
In de resolutie worden de rechten en verplichtingen van waarnemers bij een uitgebreid partieel akkoord niet specifiek beschreven.
Derhalve zijn de algemene bepalingen van Statutaire resolutie (93) 26 van het Comité van ministers over de status van waarnemer van toepassing.
Volgens deze bepalingen geeft de status van waarnemer niet het recht om te worden vertegenwoordigd in het Comité van Ministers of de Parlementaire Vergadering, tenzij een van deze organen hiertoe specifiek beslist.
De GRECO heeft de OESO en de VN, vertegenwoordigd door het VN-Bureau voor drugs- en misdaadbestrijding (UNODC), de status van waarnemer verleend.
Deze praktijk is ook gevolgd bij andere partiële akkoorden van de Raad van Europa.
De waarnemer hoeft niet bij te dragen aan de begroting.
Hoewel de EU in navolging van andere internationale organisaties door de GRECO zonder gevolgen voor de begroting als waarnemer zou kunnen worden uitgenodigd, pleiten de beperkte reikwijdte en de geringe meerwaarde van een dergelijke regeling tegen deze optie.
De status van waarnemer bezorgt de EU slechts beperkte betrokkenheid bij de evaluatie van de lidstaten.
Als waarnemer zou de EU zich niet kunnen bezighouden met de algehele voorbereiding van de evaluaties en er dus evenmin voor kunnen zorgen dat het zwaartepunt komt te liggen bij zaken die voor de Unie van belang zijn.
De EU zou dan ook niet kunnen waarborgen dat alle gegevens worden verkregen die nodig zijn voor het toekomstige EU-corruptiebestrijdingsverslag.
Verder zou dit alternatief niet volledig in overeenstemming zijn met het programma van Stockholm, dat ervoor pleit in nauwe samenwerking met de GRECO een alomvattend corruptiebestrijdingsbeleid te ontwikkelen.
Deelname  Statutaire resolutie (93) 28 van het Comité van Ministers van de Raad van Europa bevat een algemene bepaling inzake de deelname van de (voormalige) Europese Gemeenschap aan uitgebreide partiële akkoorden, namelijk dat de regels voor deelname moeten worden vastgesteld in de uitnodiging tot deelname.
In het statuut van de GRECO wordt nogmaals gesteld dat de regels voor de deelname van de (voormalige) Gemeenschap aan de GRECO moeten worden vastgesteld in de resolutie waarbij zij wordt uitgenodigd deel te nemen.
Regel 2 van het reglement van orde van de GRECO bepaalt dat de (voormalige) Europese Gemeenschap als volgt lid van de GRECO kan worden: op uitnodiging tot deelname aan de GRECO van het Comité van Ministers van de Raad van Europa.
Hiertoe dient de GRECO een voorstel in, dat moet worden bekrachtigd door het statutaire comité.
De officiële uitnodiging heeft de vorm van een resolutie die wordt goedgekeurd door het Comité van Ministers, gevolgd door een overeenkomst met de EU, via een briefwisseling; door toetreding tot het Verdrag inzake de strafrechtelijke bestrijding van corruptie, op uitnodiging van het Comité van Ministers; door toetreding tot het Verdrag inzake de civielrechtelijke bestrijding van corruptie van de Raad van Europa.
Tot dusver neemt de EU deel aan partiële akkoorden, zoals betreffende de Commisise van Venetië en de Samenwerkingsgroep voor de preventie van, bescherming tegen en organisatie van hulpverlening bij grote natuurlijke en technologische rampen.
De EU is voorts lid van het Verdrag inzake een Europese Farmacopee en van het Europees Waarnemingscentrum voor de audiovisuele sector, alsook deelnemer aan een groot aantal partiële akkoorden van de Raad van Europa.
Aangezien het Statuut van de GRECO voorziet in deelname van de EU aan de GRECO en in het reglement van orde van de GRECO sprake is van "lidmaatschap", neemt de deelname de vorm aan van een lidmaatschap waarvan de details in een specifieke overeenkomst worden vastgelegd.
In dit verslag worden dan ook twee vormen van deelname geanalyseerd: volledig lidmaatschap (d.w.z.
volledig stemrecht) en lidmaatschap met beperkt stemrecht.
Volledig lidmaatschap  Als de EU volledig lid zou worden, dan zou zij in de plenaire vergadering van de GRECO mogen stemmen over alle zaken waarvoor de GRECO bevoegd is (zoals evaluatie- en nalevingsverslagen, procedurele zaken, financiële en begrotingsaangelegenheden).
Aangezien de EU in de plenaire vergadering van de GRECO niet namens de lidstaten optreedt, zou zij net als alle andere leden één stem hebben.
Volgens artikel 8, lid 6, van het statuut van de GRECO hebben alle leden die deelnemen aan de wederzijdse evaluatie stemrecht.
Hoewel de EU geen partij is bij de verdragen inzake strafrechtelijke en civielrechtelijke bestrijding van corruptie van de Raad van Europa, kan zij volgens het regelgevend kader van de GRECO wel worden geëvalueerd.
De evaluatie van de EU-instellingen zou hoofdzakelijk betrekking hebben op de twintig richtsnoeren voor de bestrijding van corruptie en veronderstelt dat de EU deze beginselen heeft onderschreven (eventueel door middel van een unilaterale verklaring).
Door haar toetreding tot het UNCAC heeft de EU een precedent geschapen voor volledig lidmaatschap van een organisatie die haar leden beoordeelt.
In het geval van het UNCAC neemt de EU momenteel echter niet deel aan het proces van wederzijdse beoordeling.
Bij deze optie zou de EU volledig deelnemen aan de evaluatie van de lidstaten, alsook van de kandidaat-lidstaten, potentiële kandidaat-lidstaten en overige derde landen.
Volgens de betreffende regels (d.w.z.
op roulerende basis) zou er dan ook een vertegenwoordiger van de EU in het Bureau van de GRECO kunnen worden benoemd.
De EU zou lid zijn van het statutair comité van de GRECO, dat beslissingsbevoegd is op begrotingsgebied.
Alle andere rechten en verplichtingen uit hoofde van het statuut en het reglement van orde van de GRECO zouden gelden voor de EU.
De EU levert in dit geval een bijdrage aan de begroting van de GRECO.
In de effectbeoordeling bij het besluit van de Commissie om een EU-rapportagemechanisme in te stellen voor periodieke evaluatie werden de potentiële financiële kosten van EU-deelname aan de GRECO geraamd op 450 000 euro per jaar.
Dit zou de bijdrage aan de begroting van de GRECO dekken (circa 300 000 euro voor een grote contribuant) alsmede de kosten van activiteiten die momenteel niet door de GRECO worden uitgevoerd en die hoofdzakelijk aan de EU ten goede zouden komen (zoals vergelijkende verslagen en het vaststellen welke aanbevelingen door de EU-27 nog niet zijn uitgevoerd).
Dergelijke activiteiten zouden bijvoorbeeld kunnen worden gefinancierd door dienstverrichtingscontracten of subsidies voor acties.
Deze optie biedt veel kansen om alle specifieke doelstellingen van punt drie te verwezenlijken.
Deze optie zorgt bovendien voor grote zichtbaarheid van de samenwerking EU-GRECO, complementariteit tussen de GRECO en het toekomstige EU-rapportagemechanisme, de mogelijkheid om het evaluatiesysteem van de GRECO verder te verbeteren en een grotere focus op EU-beleidsgebieden.
De evaluatie van EU-instellingen door de GRECO is echter een onderneming waarvan de vereisten, haalbaarheid en potentiële impact diepgaander moet worden beoordeeld, aangezien het evaluatiesysteem van de GRECO is afgestemd op landen in plaats van organisaties.
Hoewel sommige van de twintig richtsnoeren ook op organisaties kunnen worden toegepast (zoals integriteit in het openbaar bestuur), zou een evaluatie volgens de huidige GRECO-procedures niet alomvattend zijn en zou de meerwaarde ervan voor zowel de GRECO als de Unie tamelijk onduidelijk zijn.
Zonder de evaluatie van de EU-instellingen door de GRECO zou de EU geen volledig stemrecht hebben in de plenaire vergadering van de GRECO.
Lidmaatschap met beperkt stemrecht  Het statuut van de GRECO bepaalt dat de regels voor deelname van de EU worden vastgesteld in de resolutie waarbij de EU tot deelname wordt uitgenodigd, maar bevat geen specifieke aanwijzingen over het soort deelname.
De EU zou dus ook kunnen deelnemen als lid met beperkt stemrecht.
Voor een dergelijk alternatief is evaluatie van de EU door de GRECO wellicht niet vereist.
Toch zou er een kader tot stand moeten worden gebracht voor een nadere gezamenlijke beoordeling door de twee organisaties van de vereisten, haalbaarheid en potentiële impact van de evaluatie van EU-instellingen, rekening houdend met de specifieke kenmerken en bevoegdheden van de EU.
De vijftigste plenaire vergadering van de GRECO erkende weliswaar dat speciale regelingen nodig zouden kunnen zijn om recht te doen aan de bijzondere kenmerken van de EU, maar benadrukte ook dat de evaluatie van de EU-instellingen door GRECO niet slechts een vage mogelijkheid mag zijn (de beoordeling zou geleidelijk tot een evaluatie van de EU moeten leiden).
Bij deze optie zou de EU een bijdrage aan de begroting van de GRECO leveren, al zou de bijdrage iets lager zijn dan in het geval van een volledig lidmaatschap.
De EU zou het recht hebben om te stemmen over procedurele, financiële en begrotingszaken.
Zij zou binnen de plenaire vergadering van de GRECO niet mogen stemmen over goedkeuring van evaluatie- en nalevingsverslagen, geen vertegenwoordiger hebben in het Bureau van de GRECO en niet deelnemen aan de verkiezingen van de voorzitter en de vicevoorzitter.
De EU zou vertegenwoordigers benoemen voor de plenaire vergadering van de GRECO, deelnemen aan de discussies, aanbevelingen over evaluatie- en nalevingsverslagen doen en eventueel een vertegenwoordiger laten deelnemen aan de landenbezoeken in de lidstaten, kandidaat-lidstaten, potentiële kandidaat-lidstaten en overige staten die daarmee instemmen.
De EU zou suggesties kunnen formuleren voor de organisatie van de evaluaties en de follow-up daarvan.
De Commissie en de GRECO zouden de praktische regelingen voor EU-deelname aan de GRECO gezamenlijk op periodieke basis (bv.
om de vijf jaar) beoordelen, en eventuele wijzigingen zouden door de GRECO en de EU in onderling overleg kunnen worden goedgekeurd.
Bij deze optie zou input voor het toekomstige EU-corruptiebestrijdingsverslag verzekerd zijn, namelijk via een vergelijkende analyse door GRECO op basis van de bestaande evaluatie- en nalevingsverslagen over de lidstaten en door het signaleren van de meest relevante nog niet-uitgevoerde aanbevelingen.
Zo zou ruimschoots worden voldaan aan de specifieke doelstellingen van punt 3, want de EU zou worden betrokken bij de evaluatie van de lidstaten.
Hoewel de EU ten aanzien van de evaluatieprocedure niet beslissingsbevoegd zou zijn, zou de EU wel actief bij de uitvoering kunnen worden betrokken en kunnen aansturen op maatregelen die kunnen zorgen voor extra focus op de beleidsgebieden die van belang zijn voor de EU.
De samenwerking tussen de GRECO en de EU zou meer politiek gewicht krijgen en overlapping zou worden voorkomen.
Bij de onderhandelingen zou zo spoedig mogelijk duidelijkheid moeten worden geboden over de evaluatie van de EU-instellingen door de GRECO.
De voordelen van een vereenvoudigde vorm van samenwerking zijn echter duidelijker als de EU niet zou hoeven in te stemmen met de evaluatie van haar eigen instellingen.
Gezamenlijk programma  Bij deze optie zou de EU de GRECO financiële bijstand verlenen in de vorm van een subsidie voor het leveren van specifieke, vooraf vastgestelde resultaten binnen een bepaalde periode (2-3 jaar), met de mogelijkheid van periodieke verlenging.
Een dergelijke oplossing voor gerichte samenwerking tussen de EU en de GRECO wordt al toegepast.
Zo neemt de Raad van Europa als geprivilegieerde partner deel aan het oostelijk partnerschap, waarbij zijn deskundigheid de EU en de landen van het oostelijk partnerschap ondersteunt.
Om het partnerschap enig politiek gewicht te geven, kan een memorandum van overeenstemming of een overeenkomst met de GRECO worden gesloten, zoals in het geval van de overeenkomst tussen de Raad van Europa en het Bureau van de EU voor de grondrechten.
Wat de doelstellingen betreft kan er via een gezamenlijk programma informatie van de GRECO worden verkregen voor het toekomstige EU-corruptiebestrijdingsverslag, met name via vergelijkende analyse van de bestaande evaluatie- en nalevingsverslagen van de GRECO over de lidstaten en door het signaleren van de nog niet uitgevoerde aanbevelingen.
Dit zou ook overlapping voorkomen.
Hiermee zouden minder middelen gemoeid zijn dan met het lidmaatschap met beperkt stemrecht (namelijk 200 000 à 250 000 euro per jaar, inclusief vergelijkende verslagen, logistieke kosten, workshops, enz.).
Hoewel een gezamenlijk programma een deel van de specifieke doelstellingen zou verwezenlijken, zou de algemene doelstelling om synergie tot stand te brengen tussen de deskundigheid van de GRECO en het politieke gewicht van de EU niet worden bereikt.
Het partnerschap tussen beide organisaties zou minder zichtbaar zijn en de EU zou minder actief betrokken zijn bij de evaluaties van de GRECO.
Deze optie zou als een louter technische oplossing kunnen worden gezien, waarbij de EU eerder als een contractant dan als een partner optreedt.
Deze optie heeft dus minder meerwaarde dan deelname aan de GRECO.
CONCLUSIE  De Raad wordt verzocht om de in dit verslag vastgestelde opties te bestuderen.
Gelet op de toegenomen bevoegdheden van de EU en de behoefte aan een alomvattend EU-beleid voor corruptiebestrijding, is deelname aan de GRECO (d.w.z.
lidmaatschap) volgens de Commissie het meest geschikt om de doelstellingen van het programma van Stockholm te verwezenlijken .
Aangezien het toekomstige EU-rapportagemechanisme de inspanningen op het gebied van corruptiebestrijding in de lidstaten moet meten, met het oog op het signaleren van ontwikkelingen in de EU en het voorstellen van wetgeving en beleid op EU-niveau, zou deelname aan de GRECO de toezichthoudende taak vereenvoudigen.
De samenwerking zou zichtbaarder zijn en het risico van overlapping zou worden vermeden.
Bovendien zouden de wederzijdse voordelen van de deskundigheid van de GRECO op het gebied van het toezicht op corruptiebestrijding enerzijds, en het politieke overwicht van de EU over de lidstaten anderzijds, bij deelname als volledig lid of als lid met beperkt stemrecht goed worden benut.
Het lidmaatschap zou, in combinatie met het toekomstige EU-rapportagemechanisme, een krachtige impuls geven om in de EU-27 doeltreffender uitvoering te geven aan de maatregelen voor corruptiebestrijding.
De Commissie heeft een aantal inleidende besprekingen gevoerd met het secretariaat van de GRECO, om de belangrijkste punten van aandacht en mogelijke alternatieven in de zin van de juridische en praktische uitvoerbaarheid van EU-deelname aan de GRECO te inventariseren.
Wat de praktische uitvoerbaarheid betreft, is lidmaatschap met beperkt stemrecht een geschikte mogelijkheid waarmee rekening moet worden gehouden bij de onderhandelingen.
Een belangrijk punt in het kader van deze optie is echter de evaluatie van de EU-instellingen door de GRECO, die als een voorwaarde voor volledig lidmaatschap geldt.
Over de feitelijke regels voor EU-deelname aan de GRECO (betreffende de vorm van de deelname, de deelname aan de organen van de Raad van Europa, praktische regelingen, bijdrage aan de begroting enz.)
zal zorgvuldig moeten worden onderhandeld met de GRECO.
Hiertoe zal de Commissie de Raad verzoeken haar te machtigen om in onderhandeling te treden over de deelname van de EU aan de GRECO .
De onderhandelingen zullen in dat geval worden gevoerd volgens de algemene beginselen voor de samenwerking tussen de EU en de Raad van Europa, dat wil zeggen met inachtneming van: de specifieke kenmerken en grenzen van de bevoegdheden van de EU.
Het zou de EU echter vrij moeten blijven staan om binnen haar grenzen strengere normen vast te stellen; geprivilegieerde samenwerking om corruptie op Europees niveau op gecoördineerde wijze aan te pakken.
Het zou van cruciaal belang voor de EU zijn om te worden betrokken bij de vroegste fasen van de evaluatieronden, de opstelling van de landenverslagen, de vergelijkende analyse van de evaluaties van de lidstaten en het signaleren van nog niet uitgevoerde aanbevelingen.
Het lidmaatschap van de EU zou op zijn beurt de GRECO meer zichtbaarheid verschaffen en de aanbevelingen van de GRECO zouden kunnen worden beoordeeld en eventueel gevolgd in het kader van het EU-rapportagemechanisme.
Naast de instemming van de plenaire vergadering van de GRECO zou voor de eventuele deelname van de EU aan de GRECO ook de bekrachtiging vereist zijn door het Comité van Ministers van de Raad van Europa, die de formele deelnameprocedure inleidt.
Derhalve wordt de lidstaten in de mededeling over het EU-beleid voor corruptiebestrijding verzocht om de aanvraag voor deelname aan de GRECO binnen het Comité van Ministers van de Raad van Europa volledig te steunen .
FINANCIEEL MEMORANDUM  KADER VAN HET VOORSTEL/INITIATIEF  Benaming van het voorstel/initiatief  Besluit van de Commissie tot instelling van een EU-rapportagemechanisme voor de periodieke beoordeling van de corruptiebestrijding ("EU-corruptiebestrijdingsverslag" en Verslag over de regels voor EU-deelname aan de Groep van staten tegen corruptie van de Raad van Europa (GRECO)  Betrokken beleidsterrein(en) in de ABM/ABB-structuur  Binnenlandse zaken  Veiligheid en bescherming van de vrijheden  Aard van het voorstel/initiatief  Het voorstel/initiatief betreft een nieuwe actie  Het voorstel/initiatief betreft een nieuwe actie na een proefproject/een voorbereidende actie  Het voorstel/initiatief betreft de verlenging van een bestaande actie  Het voorstel/initiatief betreft een actie die wordt omgebogen naar een nieuwe actie  Doelstellingen  De met het voorstel/initiatief beoogde strategische meerjarendoelstelling(en) van de Commissie  Actieplan van Stockholm – Bescherming tegen zware en georganiseerde criminaliteit  Specifieke doelstelling(en) en betrokken ABM/ABB-activiteiten  Specifieke doelstelling nr. 2  Opvoeren van de capaciteit van de EU om strafbare feiten te voorkomen en te bestrijden en de gevolgen ervan te beperken.
Specifieke subdoelstellingen:  EU-corruptiebestrijdingsverslag  1.
Opstelling, publicatie en verspreiding van het verslag  2.
Overleg met deskundigen (opzet van een deskundigengroep)  3.
Bijdragen van de civiele samenleving  4.
Vorming en werking van nationaal netwerk voor onderzoekscorrespondenten  5.
Programma voor uitwisseling van ervaring  6.
Vergelijkende analyse en signaleren van nog niet uitgevoerde aanbevelingen aan de EU-lidstaten op basis van informatie van het secretariaat van de GRECO  7.
EU-lidmaatschap van de GRECO  Betrokken AMB/ABB-activiteit(en)  1805 Veiligheid en bescherming van de vrijheden  Verwacht(e) resulta(a)t(en) en gevolg(en)  Vermeld de gevolgen die het voorstel/initiatief zou moeten hebben voor de begunstigden/doelgroepen.
Het EU-corruptiebestrijdingsverslag moet de inspanningen in de EU-27 op het gebied van corruptiebestrijding op gezette tijden beoordelen.
Het verslag moet een duidelijk beeld geven van de stand van zaken in de Unie en zwakke punten en ontwikkelingen in de EU signaleren om ervoor te zorgen dat de lidstaten extra politieke wil aan de dag leggen om corruptie aan te pakken en om nieuwe EU-beleidsacties voor te bereiden.
EU-deelname aan de GRECO zou zorgen voor synergieën tussen de twee instrumenten.
Resultaat- en effectindicatoren  Vermeld de indicatoren aan de hand waarvan kan worden nagegaan in hoeverre het voorstel/initiatief is uitgevoerd.
Het EU-corruptiebestrijdingsverslag zal worden beheerd door de Commissie en om de twee jaar gepubliceerd.
De Commissie steunt op een deskundigengroep, een netwerk van lokale onderzoekscorrespondenten en beoordelingen door de civiele samenleving.
De Commissie houdt voortdurend toezicht op de activiteiten van de deskundigen en de bijdragen van de onderzoekscorrespondenten en de civiele samenleving.
Bij elke beoordelingsronde wordt de follow-up van de aanbevelingen van vorige verslagen grondig onderzocht.
Na de goedkeuring van het verslag over de regels voor de EU-deelname aan de GRECO zal de Commissie de Raad vragen haar te machtigen om in onderhandeling te treden met de Raad van Europa.
Als de EU deelneemt aan de GRECO, wil de Commissie de praktische regelingen voor de deelname op geregelde basis (bv.
om de vijf jaar) beoordelen op basis van de resultaten van de opgevoerde samenwerking.
Motivering van het voorstel/initiatief  Behoefte(n) waarin op korte of lange termijn moet worden voorzien  De Commissie zal bij elke beoordelingsronde een aantal transversale elementen selecteren die op dat moment relevant zijn voor de EU, alsook enige specifieke aspecten per lidstaat.
Deze worden getoetst aan bepaalde indicatoren , waarvan sommige overeenkomstig bestaande normen worden geselecteerd en andere speciaal worden ontwikkeld.
De Commissie steunt op: een deskundigengroep die wordt opgericht bij een afzonderlijk (kort na het pakket corruptiebestrijding vast te stellen) besluit van de Commissie en advies geeft over indicatoren, de beoordeling van de prestaties van de lidstaten, het inventariseren van beste praktijken en ontwikkelingen in de EU, aanbevelingen en eventuele EU-voorstellen; een netwerk van lokale onderzoekscorrespondenten , opgezet door de Commissie via aanbesteding en bestaande uit vertegenwoordigers van de civiele samenleving en de academische wereld, dat in elke lidstaat relevante informatie verzamelt; beoordelingen door de civiele samenleving (opdrachten toe te wijzen via gerichte uitnodigingen tot het indienen van voorstellen).
Maatschappelijke organisaties zal worden gevraagd om zich te melden voor beoordelingen van specifieke aspecten van corruptiebestrijding door de lidstaten.
De ontwikkeling van een programma voor de uitwisseling van ervaringen moet de lidstaten, lokale ngo's en andere belanghebbende partijen helpen beste praktijken en problemen vast te stellen, voorlichting te geven of opleiding te verstrekken.
Het besluit om een dergelijk programma op te zetten kan pas worden genomen, en de details inzake de werking ervan kunnen pas worden ingevuld, wanneer de voorbereiding van het eerste verslag verder is gevorderd.
Toegevoegde waarde van de EU-steun  In het programma van Stockholm wordt onderkend dat corruptie een transnationale bedreiging vormt voor de interne veiligheid van de EU.
Er moet actie worden ondernomen op EU-niveau, omdat de problemen die samenhangen met corruptie niet adequaat kunnen worden opgelost door de lidstaten alleen.
Intensievere corruptiebestrijding is ook van belang voor beleidsterreinen waarmee omvangrijke EU-middelen gemoeid zijn.
De EU heeft het vereiste politieke gewicht en is daarom beter in staat om een krachtige impuls te geven aan het corruptiebestrijdingsbeleid van de EU en de lidstaten.
Ervaring die bij soortgelijke activiteiten in het verleden is opgedaan  Er is op EU-niveau nog geen mechanisme om de uitvoering van beleidsmaatregelen voor corruptiebestrijding op samenhangende wijze te beoordelen.
Het enige EU-toezichtinstrument dat ook betrekking heeft op corruptiebestrijding is het mechanisme voor samenwerking en toetsing voor Roemenië en Bulgarije, dat erin is geslaagd een zekere hervormingsdynamiek vast te houden of nieuw leven in te blazen.
Op basis van jaarlijkse beoordelingen, ranglijsten en kwalitatieve evaluaties hebben maatschappelijke organisaties als Transparency International corruptie in tal van landen overal ter wereld hoog op de politieke agenda geplaatst en politieke druk achter hervormingen gezet.
Op internationaal niveau bleken de belangrijkste bestaande evaluatiemechanismen (zoals de GRECO, de OESO-werkgroep omkoping en het VN-verdrag inzake omkoping) niet alleen duidelijke voordelen te bieden, maar ook beperkingen te kennen, met name wat betreft het genereren van politiek draagvlak op nationaal niveau.
De EU heeft als enige partij het vereiste gewicht om een dergelijk politiek draagvlak tot stand te brengen.
Het nieuwe EU-corruptiebestrijdingsverslag moet feitelijk, gericht, ondubbelzinnig en flexibel zijn.
Samenhang en eventuele synergie met andere relevante instrumenten  Het corruptiebestrijdingspakket van de EU maakt deel uit van het bredere strategische Commissie-initiatief ter bescherming van de legale economie; dit omvat ook de nieuwe fraudebestrijdingsstrategie van de Commissie en het wetgevingsinitiatief inzake de confiscatie van vermogensbestanddelen.
Het huidige voorstel is afgestemd op beide instrumenten.
uitvoering met een opstartperiode vanaf de dag dat het besluit van de Commissie wordt goedgekeurd voor wat het EU-corruptiebestrijdingsverslag betreft, en vanaf de dag dat de toetredingsakte van de EU in werking treedt voor wat de deelname van de EU aan de GRECO betreft.
Dit financieel memorandum dekt de eerste vijf uitvoeringsjaren,  gevolgd door een volledige uitvoering.
Beheersvorm(en)  Direct gecentraliseerd beheer door de Commissie  Indirect gecentraliseerd beheer door delegatie van uitvoeringstaken aan: uitvoerende agentschappen; door de Gemeenschappenopgerichte organen; nationale publiekrechtelijke organen of organen met een openbaredienstverleningstaak; personen aan wie de uitvoering van specifieke acties in het kader van titel V van het Verdrag betreffende de Europese Unie is toegewezen en die worden genoemd in het betrokken basisbesluit in de zin van artikel 49 van het Financieel Reglement.
Gedeeld beheer met de lidstaten  Gedecentraliseerd beheer met derde landen  Gezamenlijk beheer met internationale organisaties (geef aan welke)  Verstrek, indien meer dan een beheersvorm is aangekruist, extra informatie onder "Opmerkingen".
Opmerkingen  BEHEERSMAATREGELEN  Regels inzake het toezicht en de verslagen  Vermeld frequentie en voorwaarden.
Het EU-corruptiebestrijdingsverslag wordt vanaf 2013 om de twee jaar gepubliceerd.
De uitvoering is onderworpen aan toezicht en evaluatie.
Beoogde indicatoren zijn: de positie van de EU op de corruptieperceptie-index, nationale strategieën voor corruptiebestrijding, gemelde ervaringen met corruptie, voorbeelden van nieuwe beleidsmaatregelen of praktijken op het gebied van corruptiebestrijding, het aantal door de Commissie gesubsidieerde peer-learningprojecten, mate van bewustzijn, de tijd die is besteed aan omzetting en uitvoering van de wetgeving, de perceptie van transparantie.
Het EU-rapportagemechanisme zal de aandacht vestigen op de nog niet door de lidstaten uitgevoerde aanbevelingen van de GRECO.
Beheers- en controlesysteem  Mogelijke risico's: negatief onthaal door de lidstaten uit vrees voor overlapping met bestaande mechanismen en voor een extra last voor de nationale overheidsdiensten; moeilijkheden bij het verzamelen van gegevens en/of te weinig actieve deelname door de deskundigen, onderzoekers en maatschappelijke organisaties.
Controlemiddel  Het is de bedoeling om de doeltreffendheid van het nieuwe rapportagemechanisme geregeld te evalueren.
De eerste evaluatie moet plaatsvinden na de publicatie van het tweede EU-corruptiebestrijdingsverslag.
De Commissie kan vervolgens om de vijf jaar een evaluatieverslag uitbrengen.
Op grond van de bevindingen kan zij zich bezinnen op verdere aanpassingen of ontwikkelingen van het mechanisme.
Maatregelen ter voorkoming van fraude en onregelmatigheden  Vermeld de bestaande en geplande preventie- en beschermingsmaatregelen.
De voorbereidende activiteiten met financiële implicaties (zoals de deskundigengroep, het netwerk van onderzoekscorrespondenten, ondersteunende maatregelen voor de opstelling van het verslag, bijdragen van de civiele samenleving, een programma voor het uitwisselen van ervaringen, deelname aan de GRECO) zijn onderworpen aan het financiële toezicht van de Commissie en aan de controle van de Europese Rekenkamer.
GERAAMDE FINANCIËLE GEVOLGEN VAN HET VOORSTEL/INITIATIEF  Rubriek(en) van het meerjarige financiële kader en betrokken begrotingsonderde(e)l(en) van de uitgaven  Bestaande begrotingsonderdelen  In volgorde van de rubrieken van het meerjarige financiële kader en de begrotingsonderdelen.
De benodigde personele middelen zullen worden gefinancierd uit de middelen die reeds voor het beheer van deze actie zijn toegewezen en/of binnen het DG zijn herverdeeld, eventueel aangevuld met middelen die in het kader van de jaarlijkse toewijzingsprocedure met inachtneming van de budgettaire beperkingen aan het beherende DG kunnen worden toegewezen.
Beschrijving van de uit te voeren taken:  Ambtenaren en tijdelijk personeel Coördinatie en organisatie van vergaderingen/conferenties, verwerking en beoordeling van informatie, secretariaatstaken voor de deskundigengroep en het netwerk van onderzoekscorrespondenten, opstellen van EU-verslagen corruptiebestrijding, samenwerking met de GRECO, enz.
Extern personeel  Verenigbaarheid met het huidige meerjarige financiële kader  Het voorstel/initiatief is verenigbaar met het huidige meerjarige financiële kader.
Het voorstel/initiatief vergt herprogrammering van de betrokken rubriek van het meerjarige financiële kader.
Zet uiteen welke herprogrammering nodig is, onder vermelding van de betrokken begrotingsonderdelen en de desbetreffende bedragen.
Het voorstel/initiatief vergt toepassing van het flexibiliteitsinstrument of herziening van het meerjarige financiële kader.
Zet uiteen wat nodig is, onder vermelding van de betrokken rubrieken en begrotingsonderdelen en de desbetreffende bedragen.
Bijdrage van derden aan de financiering  Het voorstel/initiatief voorziet niet in medefinanciering door derden  Het voorstel/initiatief voorziet in medefinanciering, zoals hieronder wordt geraamd:  De GRECO-evaluaties hebben in bepaalde EU-lidstaten (Slovenië, Finland, Estland en Letland) tot ingrijpende veranderingen geleid van het juridische en institutionele kader voor de financiering van politieke partijen.
Zo werd in het GRECO-evaluatieverslag 2005 niet gewezen op de ernst van de systeemgebonden problemen die een reeks corruptieschandalen veroorzaakten; deze schandalen hingen samen met de financiële crisis die kort daarop ontstond.
Het Bureau bestaat uit de voorzitter en de vicevoorzitter en vijf andere vertegenwoordigers van de GRECO-leden met stemrecht.
Het Bureau stelt het ontwerp-jaarprogramma van activiteiten en het ontwerp-jaarverslag van activiteiten op, doet voorstellen betreffende de voorlopige ontwerpbegroting, organiseert bezoeken aan landen, doet voorstellen over de samenstelling van de evaluatieteams, stelt de agenda vast voor de plenaire vergaderingen van de GRECO, en doet voorstellen ten aanzien van de voor de evaluatieprocedures te selecteren bepalingen.
De vergelijkende analyse houdt extra werk in voor het secretariaat van de GRECO.
Zij wordt echter gebaseerd op de bestaande evaluatie- en nalevingsverslagen en breidt de evaluatie niet met een nieuwe fase uit.
De evaluatie heeft alleen betrekking op de gegevens al door de GRECO zijn geproduceerd.
Aangezien lidmaatschap met beperkt stemrecht ook een beperktere deelname aan het evaluatieproces inhoudt, worden de kosten in verband met deze activiteiten in mindering gebracht op de EU-bijdrage aan de GRECO-begroting (waardoor de bijdrage minder dan 300 000 euro per jaar zou zijn).
ABM: activiteitsgestuurd beheer – ABB: activiteitsgestuurde begroting.
De verdere verdeling in subdoelstellingen moet het eenvoudiger maken om de uitsplitsing van de geraamde impact op de in punt 3.2 bedoelde uitgaven te berekenen.
GK = gesplitste kredieten/NGK = niet-gesplitste kredieten.
EVA: Europese Vrijhandelsassociatie.
Kandidaat-lidstaten en indien van toepassing potentiële kandidaat-lidstaten uit de Westelijke Balkan.
Technische en/of administratieve bijstand en uitgaven ter ondersteuning van de uitvoering van programma's en/of acties van de EU (vroegere "BA"-onderdelen), onderzoek door derden, eigen onderzoek.
Outputs zijn de te verstrekken producten en diensten (bv.
aantal gefinancierde studentenuitwisselingen, aantal km aangelegde wegen, enz.).
Door middel van gerichte oproepen tot het indienen van voorstellen binnen het EU-programma voor preventie en bestrijding van criminaliteit) worden maatschappelijke organisaties aangemoedigd om zich aan te melden voor beoordelingen van specifieke aspecten van corruptiebestrijding door de lidstaten.
Het precieze aantal en het specifieke streefcijfer kan op dit moment nog niet voor elk contract worden voorspeld.
Procedures voor het plaatsen van opdrachten.
De contractant krijgt de opdracht om het netwerk van 27 lokale onderzoekscorrespondenten op te zetten en daarbij zorg te dragen voor de coördinatie en logistieke aspecten.
Het besluit om een dergelijk programma op te zetten kan pas worden genomen, en de details inzake de werking ervan kunnen pas worden ingevuld, wanneer de voorbereiding van het eerste verslag verder is gevorderd.
Het programma zou bijvoorbeeld kunnen worden opgezet via procedures voor het plaatsen van opdrachten (waarbij een contractant wordt belast met de organisatie van zo'n vijf workshops/bijeenkomsten per jaar voor het uitwisselen van ervaringen).
Voor de kostenraming is uitgegaan van circa 50 deelnemers en 5 sprekers tegen 1 000 euro kosten/persoon en van een totaal van 100 000 euro voor de organisatie/logistiek/verspreiding/communicatie per bijeenkomst.
Technische en/of administratieve bijstand en uitgaven ter ondersteuning van de uitvoering van programma's en/of acties van de EU (vroegere "BA"-onderdelen), onderzoek door derden, eigen onderzoek.
CA = arbeidscontractant; INT= Intérimaire (uitzendkracht); JED= Jeune Expert en Délégation (jonge deskundige in delegaties).
AL= Agent Local (plaatselijk functionaris); END= Expert National Détaché (gedetacheerd nationaal deskundige).
Verdrag van de Verenigde Naties tegen Corruptie  Dit besluit verleent de voorzitter van de Raad volmacht om de personen aan te duiden, die gemachtigd zijn om het Verdrag van de Verenigde Naties tegen corruptie namens de Europese Gemeenschap te ondertekenen.
Het Verdrag wil de doeltreffendheid van de strijd tegen corruptie vergroten, een correct beheer van openbare aangelegenheden bevorderen en internationale samenwerking en technische bijstand aanmoedigen.
BESLUIT  Besluit van de Raad betreffende de sluiting, namens de Europese Gemeenschap, van het Verdrag van de Verenigde Naties tegen corruptie.
SAMENVATTING  Op de conferentie in Merida (Mexico) van 9 tot 11 december 2003 werd het Verdrag van de Verenigde Naties tegen corruptie opengesteld voor ondertekening.
Op zijn 2658e zitting op 10 mei 2005 nam de Raad het voorstel van de Commissie betreffende de sluiting van het Verdrag aan.
Het besluit verleent de voorzitter van de Raad volmacht om de personen aan te duiden, die gemachtigd zijn om het Verdrag van de Verenigde Naties tegen corruptie namens de Europese Gemeenschap te ondertekenen.
Op 15 september 2005 ondertekenden de Europese Commissie en het voorzitterschap van de Raad het Verdrag namens de Europese Gemeenschap.
Het Verdrag, intussen het Verdrag van Merida genoemd, werd op 31 oktober 2003 door de Algemene Vergadering van de VN aangenomen (Resolutie 58/4) en werd tot 9 december 2005 opengesteld voor ondertekening.
Opstelling van een doeltreffend instrument tegen corruptie  In december 2000 besliste de Algemene Vergadering van de VN om een speciaal comité op te richten, waaraan alle landen konden deelnemen, voor de opstelling van een doeltreffend internationaal rechtsinstrument tegen corruptie (Resolutie 55/61).
Het comité onderhandelde over het Verdrag van januari 2002 tot oktober 2003.
De belangen van de Europese Gemeenschap werden daarbij door de Commissie behartigd.
De Commissie is van mening dat de doelstellingen bereikt werden, die door de Raad in zijn onderhandelingsrichtlijnen werden vooropgesteld.
Het Verdrag voorziet een hoge norm aan preventieve en technische bijstandsmaatregelen in aangelegenheden waarvoor de Gemeenschap bevoegd is, in het bijzonder met betrekking tot de interne markt.
Dit omvat maatregelen om het witwassen van geld te voorkomen en te bestrijden, alsook standaarden voor boekhouding in de privésector en transparantie en de gelijke toegang van alle kandidaten tot leverings- en dienstverleningsopdrachten voor openbare werken.
Aangezien de lidstaten verklaarden dat ze het Verdrag zouden ondertekenen zodra het hiervoor werd opengesteld in Merida, Mexico (Spanje was het enige land van de EU15 die dat niet deed), was de Commissie van mening dat de Europese Gemeenschap dat eveneens diende te doen.
Hiertoe stelde de Commissie voor dat het voorzitterschap van de Raad de personen zou aanwijzen die gemachtigd zouden zijn om het Verdrag namens de Europese Gemeenschap te ondertekenen.
De Raad nam het voorstel van de Commissie zonder debat aan.
Bestrijding van corruptie: het VN-Verdrag  Het Verdrag heeft tot doel om: maatregelen te bevorderen en te versterken om corruptie efficiënter en doeltreffend te bestrijden; internationale samenwerking en technische bijstand te bevorderen, te vergemakkelijken en te ondersteunen; integriteit, verantwoordelijkheid en behoorlijk beheer van openbare aangelegenheden en openbare eigendommen te bevorderen.
Het is van toepassing op het voorkomen, onderzoeken en vervolgen van corruptie en het bevriezen, in beslag nemen, verbeurdverklaren en teruggeven van de opbrengsten van inbreuken.
Het Verdrag somt de maatregelen om corruptie te voorkomen, in detail op, inclusief de toepassing van preventieve beleidsmaatregelen en praktijken, de oprichting van instanties om hiervoor te zorgen, de toepassing van gedragcodes voor ambtenaren en doelstellingscriteria voor de aanwerving en bevordering van ambtenaren en overheidsopdrachten.
Het beveelt de bevordering van transparantie en verantwoordelijkheid bij het beheer van openbare financiën en in de privésector aan, met strengere boekhoud- en auditstandaarden.
Verder zijn er maatregelen voorzien om het witwassen van geld te voorkomen, evenals maatregelen om de onafhankelijkheid van de rechtspleging te verzekeren.
Publieke rapportering en de participatie van de samenleving worden aangemoedigd als preventieve maatregelen.
Wat strafbaarstelling, detectie en repressie betreft, raadt het Verdrag de verdragsluitende staten aan om de nodige wetgevings- en andere maatregelen aan te nemen om een hele reeks strafbare feiten vast te leggen.
Het gaat hierbij om: omkoping van nationale of buitenlandse ambtenaren of functionarissen van internationale organisaties; verduistering, wederrechtelijke toe-eigening of andere vormen van onttrekking door een ambtenaar van eender welke openbare of privé-eigendom; handel in invloed; functiemisbruik en onwettige verrijking.
Het Verdrag beschouwt het aanbieden of aanvaarden van ongepaste voordelen voor zichzelf of voor een andere persoon of entiteit in elk opzicht als corruptie.
Voor de privésector roept het op tot het introduceren van verduistering en corruptie als misdrijf.
Hetzelfde geldt voor het witwassen van de opbrengsten uit misdaad, het handelen in gestolen eigendommen, het belemmeren van de rechtsgang en het deelnemen aan en het ondernemen van pogingen tot verduistering of corruptie.
Aan de verdragsluitende staten wordt aanbevolen om de nodige maatregelen te treffen om: rechtspersonen aansprakelijk te kunnen stellen; het bevriezen, in beslag nemen en verbeurdverklaren mogelijk te maken; getuigen, deskundigen en slachtoffers te beschermen; klokkenluiders te beschermen; de gevolgen van daden van corruptie aan te pakken; ervoor te zorgen dat entiteiten of personen die schade hebben geleden ten gevolge van een daad van corruptie, het recht hebben om gerechtelijke stappen te ondernemen om een schadevergoeding te eisen; een instantie of instanties op te richten of personen aan te stellen, die gespecialiseerd zijn in de bestrijding van corruptie via rechtshandhaving; de samenwerking met rechtshandhavingsinstanties aan te moedigen; de samenwerking tussen nationale autoriteiten en met de privésector aan te moedigen; hindernissen te overwinnen, die uit de toepassing van bankgeheimwetten kunnen voortvloeien; de eerdere veroordelingen van een vermeende overtreder in een ander land in aanmerking te kunnen nemen bij strafvorderingen; hun rechtsbevoegdheid voor inbreuken die op hun grondgebied of tegen hen of begaan door één van hun ingezetenen, enz.
vast te leggen.
Verdragsluitende staten moeten ook de nodige maatregelen treffen in verband met vorderingen en sancties tegen ambtenaren om voor een evenwicht te zorgen tussen hun immuniteiten en de door hen begane misdrijven, met inbegrip van de hieruit voortvloeiende gevolgen.
De overeenkomst wijdt een hoofdstuk aan internationale samenwerking.
De verdragsluitende staten moeten samenwerken in strafzaken en met betrekking tot de uitlevering en overdracht van veroordeelde personen in een waaier aan situaties die door het Verdrag beschreven worden.
Wederzijdse rechtshulp is een belangrijk thema in dit hoofdstuk en het Verdrag neemt een waaier aan scenario's in aanmerking om zo veel mogelijk bijstandsmogelijkheden te voorzien.
De verdragsluitende staten kunnen strafvorderingen, indien nodig, ook overdragen, gezamenlijke onderzoeken verrichten en gebruikmaken van speciale onderzoekstechnieken, zoals elektronisch toezicht.
Rechtshandhavingsinstanties worden opgeroepen om met elkaar samen te werken via veel doeltreffendere communicatie- en samenwerkingskanalen bij het voeren van onderzoeken.
Hoofdstuk V houdt verband met de terughaling van activa.
De terughaling van activa krachtens dit hoofdstuk is een fundamenteel beginsel van het Verdrag.
Financiële instellingen worden aangemoedigd om de identiteit van klanten en uiteindelijke gerechtigden van waardevolle rekeningen te controleren en te vermijden dat banken geen fysieke aanwezigheid hebben en niet geassocieerd zijn met een gereglementeerde financiële groep.
Verder specificeert het hoofdstuk te treffen maatregelen voor de directe recuperatie van activa en de middelen die daarvoor nodig zijn door middel van internationale samenwerking op het vlak van inbeslagneming.
Dergelijke activa dienen terugbezorgd te worden in overeenstemming met de door het Verdrag bepaalde regels.
Een financiële inlichtingeneenheid en bilaterale of multilaterale overeenkomsten of regelingen om de doeltreffendheid van internationale samenwerking te vergroten, zijn eveneens nodig.
De verdragsluitende landen moeten specifieke trainingprogramma's ontwikkelen en elkaar zo veel mogelijk technische bijstand verlenen.
Er wordt voorzien in de verzameling, uitwisseling en analyse van informatie over corruptie, evenals praktische maatregelen om de samenwerking op verschillende niveaus te versterken en financiële en materiële bijstand om de inspanningen van ontwikkelingslanden en landen met economieën in een overgangsfase, ter doeltreffende bestrijding van corruptie te ondersteunen.
Er wordt een conferentie van de verdragsluitende staten opgericht om hun vermogen en samenwerking te verbeteren om de in het Verdrag vooropgestelde doelstellingen te bereiken en de implementatie ervan te bevorderen en te evalueren.
Het Verdrag staat open voor ondertekening door organisaties die ijveren voor regionale economische integratie, op voorwaarde dat minstens één lidstaat van een dergelijke organisatie het Verdrag heeft ondertekend.
Het zal in werking treden op de 90e dag na de datum van neerlegging van het 30e ratificatie-, aanvaardings-, goedkeurings- of toetredingsinstrument.
GERELATEERDE BESLUITEN  Besluit nr. 2008/201/EG van de Raad van 25 september 2008 betreffende de sluiting, namens de Europese Gemeenschap, van het Verdrag van de Verenigde Naties tegen corruptie [Publicatieblad L 287 van 29.10.2008].
Met dit besluit werd het Verdrag van de Verenigde Naties tegen corruptie aangenomen namens de Europese Gemeenschap.
Het besluit verleent de voorzitter van de Raad volmacht om de perso(o)n(en) aan te duiden, die gemachtigd zal/zullen zijn om het instrument van de Gemeenschap van formele erkenning neer te leggen.
Dit instrument is bindend voor de Gemeenschap.
Het bestaat uit een verklaring van de bevoegdheid van de Gemeenschap met betrekking tot de aangelegenheden die door het Verdrag beheerst worden (bijlage III) en van een verklaring over de beslechting van geschillen in verband met de interpretatie of toepassing van het Verdrag (bijlage III).
Scenarioanalyse  In deze sectie onderzoeken we het effect van enkele realistische scenario‟s op de netto contante waarde van de verschillende investeringen.
We spitsen ons hier voornamelijk toe op de netto contante waarde en niet op de verdisconteerde terugverdientijd.
In de basisoplossing berekenden we de netto contante waarde op basis van de meest verwachte ramingen van kasstromen.
In de scenarioanalyse gaan we opzoek naar het effect van een verandering van één bepaalde parameter.
We concentreren ons in deze analyse voornamelijk op fundamentele veranderingen zoals een extra steunmaatregel, een aanzienlijke verhoging van prijzen enzovoort.
Subtielere variaties in bepaalde parameters worden later onderzocht in de sensitiviteitsanalyse.
Hierin hebben we ook oog voor het gelijktijdig veranderen van meerdere parameters.
In deze scenarioanalyse richten we ons voornamelijk op wijzigingen waarvan we vermoeden dat ze een positief effect hebben op de rendabiliteit van kleine windturbines.
Dit doen we omdat de resultaten uit de basisscenario‟s vrij negatief waren.
Scenario‟s met (nog) lagere NCW‟s zouden geen grote meerwaarde bieden aan dit onderzoek.
Dit is ook de reden waarom we geen extra analyses doen met een hogere discontovoet.
Ook hiervan zou de meerwaarde gering zijn.
Scenario 1: extra steunmaatregel onder vorm van de VLIF-subsidie  Land- en tuinbouw en para-agrarische bedrijven genieten van een extra steunmaatregel onder de vorm van de VLIF-subsidie.
We onderzoeken hier wat de invloed van deze extra steunmaatregel is op de rendabiliteit van kleinschalige windenergie.
Dit scenario spitst zich uiteraard alleen toe op bedrijven.
Figuur 50: scenarioanalyse: VLIF-subsidie  De resultaten tonen aan dat een VLIF-subsidie voor sommige bedrijven een beslissende factor kan zijn.
Enkele investeringen weten bij een windsnelheid van 4,5 m/s hun NCW om te buigen van een negatieve waarde naar een positieve waarde.
We mogen de impact van de VLIF-steun wel niet overschatten.
Hiervoor is de impact op de netto contante waarden te klein.
Scenario 2: verhoging van de minimum prijs van groenestroomcertificaten  In dit scenario onderzoeken we de impact van een verhoging van de minimumprijs van groenestroomcertificaten.
In eerste instantie verhogen we deze minimumprijs van € 90 naar € 200.
In tweede instantie gaan we ervan uit dat kleine windturbines van dezelfde subsidie kunnen genieten als zonnepanelen.
Hier ligt de minimumprijs voor groenestroomcertificaten momenteel op €350.
Particulieren   Figuur 52: scenarioanalyse: prijs GSC (2)  Bedrijven  De resultaten voor bedrijven vertonen een gelijkaardig patroon en worden hier bijgevolg niet weergegeven.
Bevindingen en conclusies  Uit de resultaten blijkt dat een verhoging van de minimumprijs voor groenestroomcertificaten effect heeft in gebieden met een hogere gemiddelde windsnelheid.
Men krijgt deze minimumprijs namelijk per geproduceerde 1000 kWh.
Hoe hoger de energieopbrengst van de kleine windturbine, hoe zwaarder een hogere minimumprijs doorweegt.
Bij een gemiddelde windsnelheid van 3,5 m/s is geen enkele windturbine rendabel bij een prijs van €0,09 /kWh en €0,2 /kWh.
Bij een prijs van €0.35/kWh vertoont model G een licht positieve NCW.
Bij hogere gemiddelde windsnelheden realiseren enkele modellen een positieve NCW door de verhoging van de minimumprijs.
We kunnen hier stellen dat het verhogen van de minimumprijs enkel effect heeft in gebieden met een zeer gunstig windklimaat.
In een groot deel van Vlaanderen ligt de energieopbrengst van kleine windturbines gewoonweg te laag en kan een verhoging van de minimumprijs geen oplossing bieden.
Scenario 3: kleine KMO's  De prijs die bedrijven betalen voor hun elektriciteit wordt bepaald door hun elektriciteitsverbruik.
Bedrijven worden ingedeeld per verbruikersschijf.
Hoe meer men verbruikt, hoe minder men moet betalen per eenheid elektriciteit.
Grote bedrijven met een groot verbruik zullen hun elektriciteit dus goedkoper kunnen aankopen dan kleinere bedrijven.
Hoe hoger de prijs per kilowattuur ligt, hoe groter de besparing door eigen verbruik door middel van een kleine windturbine.
In dit scenario onderzoeken we dan ook de rendabiliteit van kleinschalige windenergie bij zeer kleine bedrijven.
Zij genieten enerzijds van een grotere besparing door eigen verbruik, maar kunnen wel genieten van dezelfde steunmaatregelen als grotere bedrijven.
We verhogen de prijs per kilowattuur van €0,12/kWh naar €0,16/kWh.
Figuur 53: scenarioanalyse: kleine KMO  Bij een gemiddeld windsnelheid van 4,5 m/s en een elektriciteitsprijs van €0,12/kWh is alleen model G rendabel.
Bij dezelfde windsnelheid en een elektriciteitsprijs van €0,16/kWh zijn ook model D en P rendabel.
Wanneer de gemiddelde windsnelheid 5,5 m/s bedraagt wordt naast model D, G en P ook model F rendabel als we de elektriciteitsprijs verhogen naar €0,16/kWh.
Uit de resultaten blijkt dus dat voor zeer kleine bedrijven de rendabiliteit van kleinschalige windenergie iets hoger ligt dan bij grotere bedrijven.
Sensitiviteitsanalyse  In de sensitiviteitsanalyse onderzoeken we het effect van verandering in verschillende paramaters op de rendabiliteit van kleine windturbines.
We gebruiken hiervoor een Monte Carlo-simulatie.
Hierbij worden experimenten uitgevoerd op basis van toevallig gekozen waarden van de verschillende parameters.
Deze waarden bepalen dat het scenario waarvoor de NCW wordt berekend.
Men voert dit experiment veel keren uit en zo bekomt men een waarschijnlijkheidsverdeling van de netto contante waarde (Mercken, 2004).
Identificatie en bepaling van de kansverdeling van de parameters Voor elke parameter gaan we uit van een triangulaire verdeling en dienen we een minimumwaarde, een maximumwaarde, en een meest waarschijnlijke waarde op te geven.
Hieronder lichten we de verschillende parameters apart toe.
Huidige prijs van grijze stroom  Voor de bepaling van de prijzen van grijze stroom in de Monte-Carlosimulatie baseren we ons opnieuw op rapporten Evolutie van de elektriciteitsprijzen op de residentiële markt en De energiemarkt in 2008.
In de basisoplossing zijn we uitgegaan van een elektriciteitsprijs voor huishoudens van € 20/kWh.
Dit is de prijs voor een gemiddeld gezin.
Dit wordt onze meest waarschijnlijke waarde in de analyse.
Uit de literatuur blijkt dat de allerkleinste huishoudens tot € 27/kWh betalen voor hun elektriciteit.
De grootste gezinnen betalen slechts € 15/kWh.
Deze prijzen gebruiken we dan ook als minimum- en maximumwaarde in onze analyse.
Voor industriële verbruikers gebruiken we als meest waarschijnlijke waarde de prijs uit de basisoplossing van € 12/kWh.
Als minimum en maximum kiezen we voor € 9/kWh en € 16/kWh.
Groeivoet van de prijs van grijze stroom  Naast de huidige prijs van grijze stroom kan ook de toekomstige trend van deze prijs variëren.
Als meest waarschijnlijke waarde kiezen we hier voor 3%.
Dit was ook de groeivoet in onze basisoplossing.
Als minimumwaarde en maximumwaarde in de Monte Carlo analyse opteren we voor 1% en 5%.
Jaarlijkse energieopbrengst  De jaarlijkse energieopbrengst van een specifieke kleine windturbine in een specifiek gebied kan sterk variëren onder invloed van de windsnelheid.
In de basisoplossing was deze jaarlijkse energieopbrengst gebaseerd op een gemiddelde windsnelheid van 3,5 m/s, 4,5 m/s of 5,5 m/s.
De gemiddelde windsnelheid varieert binnen een gebied.
In de Monte-Carloanalyse gebruiken we deze gemiddelde waarden als meest waarschijnlijke waarden.
Als minima en maxima voor deze parameters nemen we de gemiddelde windsnelheid min/plus 0,5 m/s.
Aan de hand van de theoretische benadering uit hoofdstuk 4 kwamen we tot de vaststelling dat een stijging/daling van 0,5 m/s van de gemiddelde windsnelheid een verschillende impact kan hebben op de energieopbrengst.
Deze impact is afhankelijk van de gemiddelde windsnelheid waar men van vertrekt.
Hoe hoger de gemiddelde windsnelheid hoe kleiner de impact.
De reden hiervoor is dat bij hogere gemiddelde windsnelheden de cut-out windsnelheid vaker wordt bereikt.
We laten de energieopbrengst dan ook als volgt variëren:   Figuur 54: variatie jaarlijkse energieopbrengst  Bevindingen en conclusies  In deze gevalstudie zijn de netto contante waarden van twee modellen positief.
De NCW van D en G bedragen respectievelijk €1.150,16 en €3.477,31.
De verdisconteerde terugverdientijden van deze modellen bedragen ongeveer 16 en 20 jaar.
Uit het NCW-profiel van de verschillende modellen valt opnieuw de zeer zwakke stijging op bij de meerderheid van de windturbines.
Hier wordt de enorme invloed van de energieopbrengst op de rendabiliteit van kleine windturbines nog maar eens onderstreept.
We kunnen hier concluderen dat voor particulieren op twee modellen na alle kleine windturbines niet rendabel zijn onder dit windklimaat.
De twee modellen die toch een positieve NCW vertonen worden pas rendabel tegen het einde van hun theoretische levensduur.
Dit maakt een investering in één van deze twee modellen riskant.
Gevalstudie: particulier 3  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 5,5 m/s bedraagt.
Dit is de te verwachten gemiddelde windsnelheid op een gunstig terrein in gebied 3 (zie figuur 37).
Gemiddelde windsnelheid op locatie 5,5 m/s Dit levert onderstaande resultaten op: Verdisconteerde terugverdientijd  Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 42: DP gevalstudie: particulier 3   Figuur 43: NCW gevalstudie: particulier 3  Bevindingen en conclusies  Ondanks een gemiddelde windsnelheid van 5,5 m/s, slagen slechts drie modellen erin een positieve NCW te behalen op het einde van hun levensduur.
De netto contante waarden van model D, G en P bedragen respectievelijk €16.255,22, €15.805,51 en €13.270,01.
De verdisconteerde terugverdientijden van deze investeringen liggen tussen 8 en 12 jaar.
Een investering in een kleine windturbine kan hier al zeker de moeite lonen.
Economische analyse: bedrijven  De assumpties voor de basisscenario‟s werden reeds besproken in sectie 6.1.
Hieronder wordt ter verduidelijking nog een kort overzicht gegeven van de assumpties die we aannemen in alle basisscenario‟s voor bedrijven:  Gevalstudie: bedrijf 1  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 3,5 m/s bedraagt.
Dit is de te verwachten gemiddelde windsnelheid op een gunstig terrein in gebied 1 (zie figuur 37).
Gemiddelde windsnelheid op locatie 3,5 m/s  Dit levert onderstaande resultaten op:  Verdisconteerde terugverdientijd  Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 44: DP gevalstudie: bedrijf 1  Netto contante waarde  Onderstaande grafiek geeft de waarde van de NCW weer op het einde van de levensduur van alle modellen.
Figuur 45: NCW gevalstudie: bedrijf 1 Bevindingen en conclusies  Ook voor alle bedrijven zijn de NCW‟s negatief bij een gemiddelde windsnelheid van 3,5 m/s.
Ondanks enkele extra steunmaatregelen, liggen de energieopbrengsten van de turbines te laag om de investering rendabel te maken.
Dit kunnen we opnieuw afleiden uit de veel te zwakke stijging van de NCW-profielen.
We kunnen concluderen dat investeren in een kleine windturbine niet rendabel is voor bedrijven uit gebied 1 op een gunstig terrein.
Gevalstudie: bedrijf 2  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 4,5 m/s bedraagt.
Dit is de te verwachten gemiddelde windsnelheid op een gunstig terrein in gebied 2 (zie figuur 37).
Gemiddelde windsnelheid op locatie 4,5 m/s  Dit levert onderstaande resultaten op:  Verdisconteerde terugverdientijd  Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 46: DP gevalstudie: bedrijf 2  Onderstaande grafiek geeft de waarde van de NCW weer op het einde van de levensduur van alle modellen.
Figuur 47: NCW gevalstudie: bedrijf 2  Bevindingen en conclusies  Slechts één investering (G) slaagt erin om een positieve netto contante waarde te creëren op het einde van de theoretische levensduur.
De verdisconteerde terugverdientijd van deze investering ligt rond de 18 jaar en de uiteindelijke netto contante waarde bedraagt slechts € 1.322,83.
Als we dit scenario vergelijken met dat van particulieren bij dezelfde gemiddelde windsnelheid, liggen de NCW‟s hier heel wat lager.
Ondanks de extra steunmaatregelen blijkt het voor bedrijven minder interessant te zijn om te investeren in kleine windmolens.
Dit komt door de lagere elektriciteitsprijs voor industriële verbruikers.
Hierdoor ligt de besparing door eigen verbruik lager.
Dit zien we terug in de zeer zwakke stijging in de NCW-profielen.
We kunnen hier besluiten dat het voor bedrijven in gebied 2 niet rendabel is om te investeren in kleine windturbines.
Slechts één turbine slaagt er in om een positieve ( maar nog steeds zeer lage) NCW te realiseren op het einde van de levensduur.
Gevalstudie: bedrijf 3  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 5,5 m/s bedraagt.
Dit is de te verwachten gemiddelde windsnelheid op een gunstig terrein in gebied 3 (zie figuur 37).
Gemiddelde windsnelheid op locatie 5,5 m/s Dit levert onderstaande resultaten op: Verdisconteerde terugverdientijd Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 48: DP gevalstudie: bedrijf 3  Onderstaande grafiek geeft de waarde van de NCW weer op het einde van de levensduur van alle modellen.
Figuur 49: NCW gevalstudie: bedrijf 3  Bevindingen en conclusies  Net als bij de economische analyse voor particulieren slagen er bij een gemiddelde windsnelheid van 5,5 m/s drie investeringen erin een positieve NCW te creëren.
De NCW‟s van D, G en P bedragen respectievelijk €9.788,77, €9.973,83 en €7.653,11.
De verdisconteerde terugverdientijden van deze modellen liggen tussen 10 en 14 jaar.
Een investering in kleinschalige windenergie kan hier dus zeker de moeite lonen.
6.3.3 Verhoogde investeringsaftrek  Volgens de Technologie-fiche Windenergie voor bedrijven en het rapport Verhoogde investeringsaftrek voor energiebesparende investeringen is deze steunmaatregel opnieuw enkel van toepassing op bedrijven en niet op particulieren.
Een bedrijf doet een fiscaal voordeel bij het plaatsen van één of meerdere windturbines.
De steunmaatregel biedt bedrijven die een energiebesparende investering uitvoeren de mogelijkheid om hun belastbare winst te verminderen met een eenmalige verhoogde investeringsaftrek (Artikel 69 van het Wetboek der Inkomensbelasting).
De hoogte van de investeringsaftrek varieert van jaar tot jaar.
Jaarlijks verschijnt het toegepaste percentage dan ook in februari in het Belgisch Staatsblad.
Momenteel bedraagt dit percentage 13.5%.
Als we rekening houden met een maximale vennootschapsbelasting van 33.99%, komt dit neer op een reële subsidie van maximaal 5.27% van de investering(en).
Bedrijven met een forfaitair inkomensstelsel maken geen aanspraak op de verhoogde investeringsaftrek.
6.3.4 Ecologiepremie  De ecologiepremie is niet meer van toepassing op windturbines sinds 1 februari 2011, omdat deze techniek al geniet van groenestroomcertificaten.
Hoofdstuk 7: Economische analyse  In dit hoofdstuk gaan we dieper in op het onderzoeksopzet van de economische analyse.
We bekijken eerst de invulling van de relevante parameters in het economisch model.
Daarna volgt een toelichting van de evaluatiemaatstaven die gebruikt zullen worden.
Ten slotte maken we een indeling van de verschillende basisscenario‟s.
Deze scenario‟s dienen als vertrekpunt voor een diepere scenarioanalyse en de sensitiviteitsanalyse.
Invulling van de relevante parameters in het economisch model Bij een economische analyse zijn de keuze en invulling van de relevante parameters cruciaal.
Hieronder wordt de invulling van deze parameters toegelicht.
Investeringskosten  Voor de investeringskosten baseren we ons in de eerste plaats op de evaluatierapporten van het testveld in Nederland.
Deze rapporten bevatten voor elk getest type windmolen de totale investeringskost.
Deze kost omvat de generator, mast, fundering, omvormer, bekabeling en installatie.
Deze gegevens werden getoetst en aangevuld in samenspraak met leveranciers en fabrikanten van kleine windturbines.
Voor de windturbines getest in België of het Verenigd Koninkrijk was het niet mogelijk om de totale investeringskost rechtstreeks uit de rapporten van de testvelden te verzamelen.
De investeringskost voor deze windturbines werd dan ook bepaald in samenspraak met de leveranciers en/of fabrikanten van de turbines.
Zoals eerder aangegeven kan de investeringskost binnen een bepaald type variëren.
We kunnen wel stellen dat de investeringskost van elke windturbine binnen een bepaalde range zal vallen.
De mogelijke variatie binnen deze range zal zowel in de scenario- als sensitiviteitsanalyse opgenomen worden.
In de basisoplossing werken we met een gemiddelde investeringskost.
Onderhoudskosten  Ook de onderhoudskosten werden bepaald in samenspraak met de leveranciers en fabrikanten van de kleine windturbines.
Hieruit blijkt dat de turbines zeer lage tot geen onderhoudskosten met zich meebrengen.
Er wordt aangeraden om elke vijf jaar de rotorbladen en lagers te controleren op slijtage.
De leveranciers/fabrikanten bieden een garantieperiode van vijf jaar op de windturbines.
Om eventuele onderhouds- en reparatiekosten (die buiten de garantieperiode vallen) te dekken, wordt in de economische analyse gewerkt met een jaarlijks forfaitair bedrag.
In de basisoplossing is dit bedrag €20.
We kunnen op voorhand met grote zekerheid stellen dat deze parameter geen grote invloed zal hebben op de resultaten van deze analyse.
Variaties in de onderhoudskosten zullen daarom ook niet worden opgenomen in de economische analyse.
Groenestroomcertificaten  Momenteel wordt een minimumbedrag van €90 euro gegarandeerd voor tien jaar.
Het is moeilijk te voorspellen hoe deze bedragen zich in de toekomst zullen ontwikkelen.
In de basisoplossing gaan we ervan uit dat na tien jaar de groenestroomcertificaten nog steeds voor een minimumbedrag van €90 kunnen verkocht worden.
De kans dat dit minimumbedrag over tien jaar hoger of lager ligt is echter zeer groot.
In de scenario- en sensitiviteitsanalyse onderzoeken we dan ook de invloed van wijzigingen in deze parameter.
Prijs grijze stroom  De prijs van grijze stroom bepaalt hoe groot de kostenbesparing door eigenverbruik is.
Hoe hoger deze prijs is, hoe groter de besparing wordt en omgekeerd.
Om de evolutie van deze parameter te voorspellen, baseren we ons op de prijzen van de afgelopen jaren.
We baseren ons hierbij op de rapporten Evolutie van de elektriciteitsprijzen op de residentiële markt en De energiemarkt in 2008.
De elektriciteitsmarkt werd in 2003 geliberaliseerd.
De prijzen voor deze ingreep zijn dan ook niet relevant.
We maken een onderscheid tussen de huishoudelijke verbruikers en de industriële verbruikers.
Dit doen we omdat de elektriciteitsprijzen in de industrie heel wat lager liggen dan de prijzen voor huishoudens.
In de basisoplossing gaan we uit van de elektriciteitsprijs voor een gemiddeld gezin, wat momenteel neerkomt op ongeveer €20/ kWh (incl.
BTW).
Uit de gegevens vanaf 2003 blijkt dat voor de huishoudelijke verbruikers de prijzen met ongeveer 3% zijn toegenomen.
Bij de industriële verbruikers heerst er een grotere variatie binnen de elektriciteitsprijzen.
Zo betalen de kleinste verbruikers onder de bedrijven om en bij de €14/kWh.
De grootste verbruikers zitten daarentegen momenteel op een tarief van ongeveer €7/kWh.
De prijzen voor de industriële verbruikers zijn exclusief BTW.
Bedrijven betalen normaal gezien dan ook geen belastingen op hun elektriciteit.
In de basisoplossing werken we met een elektriciteitsprijs van €12/kWh.
Dit is het gemiddelde tarief voor een doorsnee KMO.
Gezien de huidige instabiliteit van de globale energiemarkt, is het moeilijk te voorspellen hoe de prijzen zich in de toekomst zullen ontwikkelen.
Ook België kent problemen op de energiemarkt door de noodzakelijke toename in de import van elektriciteit.
In de scenario- en sensitiviteitsanalyse zullen de effecten van wijzigingen in deze parameter uitgebreid onderzocht worden.
In de basisoplossing gaan we er vanuit dat de trend van de afgelopen acht jaar zich verder zet.
Verhoogde investeringsaftrek  De verhoogde investeringsaftrek voor bedrijven bedraagt momenteel 13.5%.
Wat in de praktijk neerkomt op een besparing van ongeveer 5% op de investering.
In de economische analyse wordt dan ook gewerkt met dit percentage.
De aftrek wordt verricht op de winst van het belastbaar tijdperk waarin de windturbine wordt aangeschaft.
Bedrijven die gebruik maken van een forfaitair belastingsstelsel maken geen aanspraak op de verhoogde investeringsaftrek.
In de scenarioanalyse zal onderzocht worden wat het wegvallen van deze steunmaatregel betekent voor de rendabiliteit van kleine windturbines.7.1.6 VLIF-subsidie  Momenteel kunnen land- en tuinbouw en para-agrarische bedrijven genieten van een VLIF-steun van 28% op de investering.
In de scenarioanalyse onderzoeken we wat het wegvallen van deze steunmaatregel betekent voor de rendabiliteit van kleine windturbines.
belasting over de toegevoegde waarde (BTW)  De belasting over de toegevoegde waarde wordt uiteindelijk betaald door de consument.
Dit wil zeggen dat particulieren die een kleine windturbine aankopen hierop BTW zullen moeten betalen.
Bedrijven kunnen de BTW op de investeringskost recupereren.
Dit is wel enkel toegestaan als de opgewekte elektriciteit volledig voor bedrijfsdoeleinden wordt gebruikt.
Bedrijven die gebruik maken van een forfaitair belastingsstelsel kunnen de BTW niet recupereren.
Jaarlijkse energieopbrengst  De energieopbrengst van de windturbines zal steeds op jaarbasis bekeken worden.
Voor de invulling van deze paramaters baseren we ons zowel op de theoretische benadering als de vergelijkende studie.
De theoretische benadering stelt ons in staat om voor elke windsnelheid en elk type terrein de verwachte energieopbrengst te bepalen.
Om een juiste inschatting te maken van de energie-efficiëntie per model gebruiken we dan weer de vergelijkende studie.
Hier hebben we voor de verschillende windturbines telkens de energie-efficiëntie berekend.
Levensduur  Volgens de fabrikanten en leveranciers bedraagt de levensduur van de meeste kleine windturbines ongeveer 20 jaar.
Enkele modellen zitten hier vijf jaar onder of boven.
Een investering kan economisch rendabel worden genoemd indien de terugverdientijd korter is dan de levensduur.
De levensduur is dus een belangrijke factor binnen de economische analyse.
Deze kan echter niet variëren binnen een bepaald model, maar enkel over de modellen heen.
Discontovoet  Als discontovoet opteren we voor een waarde van 5%.
Deze waarde is gebaseerd op de huidige risicovrije rentevoet.
Evaluatiemaatstaven  Om de rendabiliteit van de verschillende kleine windturbines te beoordelen, gebruiken we twee evaluatiemaatstaven: de netto contante waarde en de verdisconteerde terugverdientijd.
Beide maatstaven houden rekening met de tijdswaarde van geld.
We maken gebruik van een vereenvoudigd model waar de vennootschapsbelasting niet in wordt opgenomen.
Netto contante waarde (NCW)  Bij de netto contante waarde verdisconteert men de kasstromen tegen een gekende kapitaalkost.
Op deze manier berekent men de huidige waarde van de kasstromen van het project.
Een project wordt normalerwijze verworpen indien de NCW negatief is.
In het andere geval wordt het project aanvaard (Mercken, 2004).
Verdisconteerde terugverdientijd (DPB, discounted payback)  Deze evaluatiemaatstaf is een variant op de gewone terugverdientijd.
Deze maatstaf houdt echter ook rekening met de tijdswaarde van geld.
De verdisconteerde terugverdientijd geeft namelijk weer hoeveel tijd nodig is om de contante waarde van de kasstromen van negatief naar positief te brengen.
Dit criterium combineert de positieve aspecten van de netto contante waarde en de traditionele terugverdientijd (Mercken, 2004).
Indeling basisscenario's  Gezien de grote variaties binnen verscheidene parameters, is het niet mogelijk om te vertrekken van één basisoplossing.
Één enkele basecase zou immers weinig representatief zijn.
We werken dus met enkele gevalstudies als basisoplossing.
Per gevalstudie bekijken we de rendabiliteit van elk model apart.
Dit is noodzakelijk gezien de grote verschillen in investeringskosten en energieopbrengsten tussen de verschillende types.
Hierdoor is niet mogelijk om aan de hand van één standaardmodel al de types van kleine windturbines te beschrijven.
De basisoplossingen worden eerst opgedeeld per verbruikerstype.
Er wordt een opsplitsing gemaakt tussen particulieren en bedrijven.
Bedrijven genieten van extra steunmaatregelen en zijn in staat de BTW op de investeringskost te recupereren.
Ze sparen daarentegen wel minder uit door eigen verbruik omdat hun elektriciteitsprijs lager ligt.
Landbouwbedrijven genieten van een extra steunmaatregel onder de vorm van de VLIF-subsidie.
In de scenarioanalyse wordt dieper ingegaan op het effect van de VLIF-subsidie.
Figuur 36: steunmaatregelen per verbruikerstype  Vervolgens bekijken we per verbruikerstype de rendabiliteit van kleine windturbines bij verschillende windsnelheden.
Deze opsplitsing is noodzakelijk gezien de grote impact van de windsnelheid op de energieopbrengst.
Dit bleek uit de resultaten van hoofdstuk 4.
Voor de bepaling van de windsnelheid, baseren we ons op de windkaart van België.
Zo komt elke waarde voor de gemiddelde windsnelheid in grote lijnen overeen met een bepaald gebied op deze kaart.
Deze gebieden zijn illustratief weergegeven op figuur 37.
Gebied 1 behelst heel Vlaanderen tot aan lijn A. Gebied 2 bevindt zich tussen lijn A en lijn B.
Gebied 3 bevindt zich tussen lijn B en lijn C. Voor elk gebied kiezen we één gemiddelde windsnelheid.
In gebied 1 bedraagt deze 3,5 m/s.
In gebied 2 bedraagt deze 4,5 m/s en in gebied 3 nemen we een gemiddelde windsnelheid van 5,5 m./s aan.
Deze gemiddelde windsnelheden werden bepaald op basis van de gegevens uit de synoptische stations.
Let wel op dat deze synoptische stations windmetingen uitvoeren op een bepaald terrein.
Op specifieke locaties in de buurt van deze stations kan de gemiddelde windsnelheid al sterk verschillen onder invloed van het terrein.
Wanneer we in deze scenario's uitgaan van een bepaalde windsnelheid, moet dit de windsnelheid op de locatie van de windturbine zelf zijn en niet de windsnelheid gemeten door een weerstation in de buurt.
Figuur 37: gemiddelde windsnelheid op 10 m hoogte (bron: VUB-KMI)  Economische analyse: particulieren  De assumpties voor de basisscenario‟s werden reeds besproken in sectie 6.1.
Hieronder wordt ter verduidelijking nog een kort overzicht gegeven van de assumpties die we aannemen in alle basisscenario‟s voor particulieren.
Investeringskost Gemiddelde investeringskost per model Onderhoudskosten Opbrengst per GSC Prijs grijze stroom jaar Discontovoet  Groeivoet prijs grijze stroom  Gevalstudie: particulier 1  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 3,5 m/s bedraagt.
Dit is de te verwachten gemiddelde windsnelheid op een gunstig terrein in gebied 1 (zie figuur 37).
Gemiddelde windsnelheid op locatie 3,5 m/s  Dit levert onderstaande resultaten op:  Verdisconteerde terugverdientijd  Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 38: DP gevalstudie: particulier 1  Netto contante waarde  Onderstaande grafiek geeft de waarde van de NCW weer op het einde van de levensduur van alle modellen.
Figuur 39: NCW gevalstudie: particulier 1  Bevindingen en conclusies  De netto contante waarden van alle modellen zijn negatief op het einde van hun levensduur.
Bijgevolg is de verdisconteerde terugverdientijd groter dan de theoretische levensduur van de verschillende modellen.
De reden hiervoor vinden we duidelijk terug in de NCW-profielen uit figuur 38.
Hier zien we dat voor de meeste modellen de NCW amper stijgt doorheen de jaren.
Dit wil zeggen dat de energieopbrengst gewoonweg te laag is om voor opbrengsten te zorgen via groenestroomcertificaten of kostenbesparing door eigen verbruik.
Enkele modellen vertonen wel een zeer licht stijgende NCW.
We kunnen concluderen dat voor particulieren die genieten van een gemiddelde windsnelheid van 3,5 m/s een investering in kleinschalige windenergie niet rendabel is.
Gevalstudie: particulier 2  We nemen in dit basisscenario aan dat de gemiddelde windsnelheid op de locatie waar de windturbine wordt geplaatst 4,5 m/s bedraagt.
Dit is de te verwachten gemiddelde windsnelheid op een gunstig terrein in gebied 2 (zie figuur 37).
Gemiddelde windsnelheid op locatie 4,5 m/s Dit levert onderstaande resultaten op: Verdisconteerde terugverdientijd  Onderstaande grafiek geeft de temporele NCW weer.
De verdisconteerde terugverdientijd wordt bepaald door het snijpunt van de grafieken met de x-as.
Figuur 40: DP gevalstudie: particulier 2  Netto contante waarde  Onderstaande grafiek geeft de waarde van de NCW weer op het einde van de levensduur van alle modellen.
ModLeelvensduur NCW   Figuur 41: NCW gevalstudie: particulier 2Basismodel  Voor de berekening van de jaarlijkse energieopbrengst van een kleine windmolen, wordt vertrokken van een basisoplossing waarbij we een aantal assumpties worden aangenomen.
Hierna wordt onderzocht in welke mate het resultaat wijzigt indien de parameters variaties vertonen.
De windmolen in de basisoplossing beschikt over een rotordiameter van 3 m en een rotoroppervlak van 7,06858 m².
Uit de literatuurstudie is gebleken dat de rotoroppervlaktes van kleine windmolens variëren tussen 1,0 en 14,0 meter.
Volgens het Windplan Vlaanderen schommelt de gemiddelde windsnelheid op 10 m hoogte in Vlaanderen rond 4,0 m/s.
Dit is dan ook de aangenomen waarde in de basisoplossing.
Er wordt in deze analyse uitgegaan van een terrein met energie-index 0,73.
De energiecoëfficiënt van een windmolen bepaalt hoeveel van de opgevangen windenergie er ook effectief wordt geconverteerd naar bruikbare energie (energie-efficiëntie).
Er is nog geen grondig onderzoek gedaan naar de energie-efficiëntie van kleine windturbines.
Wel weten we dat het theoretisch maximale rendement 59,3% bedraagt (Lam, 2006).
In deze basisoplossing werd geopteerd voor een waarde van 25%.
De luchtdichtheid in Vlaanderen kan het best worden benaderd door 1,293 kg/m³.
Ten slotte wordt uitgegaan van een cut-in windsnelheid van 2,5 m/s en een cut-out windsnelheid van 12,5 m/s.
Vergelijking 2 wordt gecombineerd met een gemiddelde windsnelheid (Vmean ) van 4 m/s.
Vervolgens wordt deze vergelijking vermenigvuldigd met 8760 uren, wat ons brengt bij vergelijking 3.
Deze berekeningen leveren onderstaande cumulatieve frequentie verdeling op.
Windsnelheid (m/s)  Figuur 13: Weibull-verdeling (Vmean = 4 m/s)  Deze resultaten stellen ons in staat om de verdeling van de windsnelheid te bepalen door middel van windsnelheidintervallen.
Dit brengt ons bij onderstaande grafiek.
Verdeling van de windsnelheid    Windsnelheid (m/s)  Figuur 14: verdeling van de windsnelheid (Vmean = 4 m/s)  Vervolgens wordt vergelijking [4] gebruikt om de energieoutput te bepalen voor verschillende windsnelheden.
Indien deze resultaten worden uitgezet, rekeninghoudend met een cut-in windsnelheid en cut-out windsnelheid van respectievelijk 2,5 m/s en 12,5 m/s, bekomt men onderstaande grafiek.
Figuur 15: turbine power output  Ten slotte worden de gegevens van figuur 14 vermenigvuldigd met de gegevens van figuur 15.
Dit levert volgende grafiek op.
Figuur 16: energieopbrengst voor onze basisoplossing als functie van de windsnelheid (Vmean = 4 m/s)  Indien de som van de verschillende energieopbrengsten per windsnelheidsinterval wordt gemaakt, bekomt men de totale jaarlijkse energieopbrengst van de windmolen in onze basisoplossing.
Deze bedraagt 1217,45 kWh/jaar.
Invloed van de gemiddelde windsnelheid op de jaarlijkse energieopbrengst  De gemiddelde windsnelheid op 10 m ashoogte varieert in Vlaanderen tussen de 2,9 m/s en 6,2 m/s.
Om te onderzoeken in welke mate deze variërende windsnelheid een invloed heeft op de energieopbrengst, laat men de windsnelheid telkens met 0,2 m/s toenemen.
De resultaten van deze analyse worden in de grafiek hieronder weergegeven:  Jaarlijkse energieopbrengst (kWh/jaar)  Gemiddelde windsnelheid (m/s)  Figuur 17: invloed van de gemiddelde windsnelheid op de jaarlijkse energieopbrengst  Uit de resultaten blijkt dat de jaarlijkse energieopbrengst exponentieel toeneemt met de gemiddelde windsnelheid.
Dit was te verwachten aangezien uit vergelijking [4] reeds af te leiden was dat het vermogen van een windturbine met een macht 3 toeneemt als de gemiddelde windsnelheid toeneemt.
Dit heeft grote gevolgen voor de energieopbrengst van een kleine windmolen.
Zo blijft de energieopbrengst voor lage windsnelheden lang onder de 1500 kWh/jaar.
Eenmaal de windsnelheid richting de 5 m/s gaat, bedraagt de energieopbrengst al snel 2500 kWh/jaar.
Een gemiddelde windsnelheid van 6 m/s levert een energieopbrengst op van om en bij de 4000 kWh/jaar.
Een procentuele voorstelling van de resultaten levert onderstaande figuur op.
Gemiddelde windsneleheid (m/s)  Figuur 18: invloed van de gemiddelde windsnelheid op de jaarlijkse energieopbrengst (procentueel)  Ook hier zien we dat hogere windsnelheden in verhouding zeer hoge energieopbrengsten leveren.
Indien de windsnelheid ten opzichte van de basisoplossing met 1 m/s toeneemt, levert dit een energiewinst op van ongeveer 100%.
Een extra toename van de windsnelheid van 1 m/s, levert 200% meer energie op ten opzichte van de basisoplossing.
We kunnen concluderen dat de gemiddelde windsnelheid een enorme impact heeft op de energieopbrengst van een kleine windmolen.
Dit impliceert dat de ligging en plaatsing van een kleine windmolen een cruciale rol spelen in de rendabiliteit van het project.
Invloed van het terrein op de jaarlijkse energieopbrengst  We onderzoeken in welke mate het terrein een invloed heeft op de energieopbrengst van een windmolen door middel van de energie-index uit figuur 12.
We vertrekken bij deze analyse opnieuw van de basisoplossing.
De resultaten worden weergegeven in onderstaande grafiek.
Figuur 19: invloed van het terrein op de jaarlijkse energieopbrengst  De resultaten tonen aan dat het terrein een grote invloed heeft op de energieopbrengst van een windmolen.
Zo blijft er van de energieopbrengst van 1712 kWh/jaar uit de basisoplossing slechts 650 kWh/jaar over indien deze windmolen in een landbouwzone met sommige huizen en tot 8 meter hoge hagen met een minimumafstand van 500 meter wordt geplaatst met dezelfde theoretisch windsnelheid.
Als deze windmolen in een grote stad met hoge gebouwen met dezelfde theoretische windsnelheid wordt geplaatst blijft er slecht 300 kWh/jaar over van de energieopbrengst.
We stellen ook vast dat de energieopbrengst op een wateroppervlak of compleet open terrein met rustig oppervlak bijna 500 kWh/jaar hoger ligt dan in de basisoplossing.
Opnieuw geldt dit enkel indien de theoretische windsnelheid hetzelfde is.
Dit resultaat is echter weinig relevant omdat net op die terreinen wordt geopteerd voor grootschalige windenergie.
Een procentuele voorstelling van de resultaten levert onderstaande figuur op.
Figuur 20: invloed van het terrein op de jaarlijkse energieopbrengst (procentueel)  Ook hier zien we weer dat een ander terrein al gauw een grote reductie van de energieopbrengst inhoudt.
We kunnen uit de resultaten van figuur 19 en figuur 20 opnieuw concluderen dat de ligging en plaatsing van de windmolen een cruciale rol spelen in de rendabiliteit van het project.
Invloed van de energiecoëfficiënt op de jaarlijkse energieopbrengst  De energiecoëfficiënt geeft weer hoe efficiënt de windmolen ruwe windenergie converteert naar bruikbare energie.
De energiecoëfficiënt staat dus voor de energie-efficiëntie van een windturbine.
In de praktijk verandert de energiecoëfficiënt per windmolen naargelang de windsnelheid.
Om de zaken overzichtelijk te houden, zal er in dit onderzoek worden gewerkt met één coëfficiënt ongeacht de windsnelheid.
Deze waarde kan volgens Betz maximaal 59.26% bedragen (Milivojevic & Stamenkovic, 2010)  Uit de literatuurstudie blijkt dat deze waarde schommelt tussen 15% en 30% naargelang de gebruikte windmolen en extra componenten.
In de analyse verhogen we de energiecoëfficiënt echter tot 40%.
Dit doen we voornamelijk met het oog op de toekomst.
In de toekomst zou het door middel van technologische ontwikkelingen mogelijk moeten zijn om een hogere efficiëntie te halen.
We hebben ook het theoretisch maximale rendement opgenomen in deze analyse.
De resultaten van deze analyse vindt u terug in onderstaande figuur.
Figuur 21: invloed van de energiecoëfficiënt op de jaarlijkse energieopbrengst  De resultaten tonen duidelijk aan de impact van de energiecoëfficiënt op de jaarlijkse energieopbrengst niet te verwaarlozen valt.
Een verhoging van de coëfficiënt met 5% levert al een extra 200 kWh/jaar aan energie op.
Een verhoging met 15% verhoogt de energieopbrengst met 700 kWh/jaar ten opzichte van de basisoplossing.
Indien we de efficiëntie van de windturbine kunnen opdrijven tot het theoretisch maximum, ligt de jaarlijkse energieopbrengst meer dan twee maal zo hoog als in de basisoplossing.
Een procentuele voorstelling van de resultaten levert onderstaande figuur op.
Figuur 22: invloed van de energiecoëfficiënt op de jaarlijkse energieopbrengst (procentueel)  Deze resultaten tonen aan dat er nog veel ruimte voor verbetering is wat betreft de efficiëntie van windmolens.
Zo zou een verbetering van de energiecoëfficiënt met 15% een energiewinst opleveren van 60%.
We merken dus duidelijk dat verbeteringen in de efficiëntie van windturbines tot aanzienlijk betere resultaten kunnen leiden.
Het kan dan ook opportuun zijn om deze potentiële groeimarge in de toekomst verder te onderzoeken.
-Invloed van het rotoroppervlak op de jaarlijkse energieopbrengst  In de basisoplossing zijn we uitgegaan van een rotoroppervlak van 7,07 m².
Hier onderzoeken we de invloed van wijzigingen in deze parameter.
We laten het rotoroppervlak variëren tussen 1 m² en 15 m².
De resultaten zijn weergegeven in onderstaande grafiek.
Figuur 23: invloed van de rotordiameter op de jaarlijkse energieopbrengst  Uit figuur 23 blijkt dat de jaarlijkse energieopbrengst sterk afhankelijk is van het rotoroppervlak.
Een windmolen met rotoroppervlak van 13,0 m² brengt al gauw 1000 kWh/jaar meer op dan een windmolen met een rotor van 7,07 m².
We kunnen uit deze resultaten ook concluderen dat zeer kleine windmolens zeer lage energieopbrengsten zullen genereren.
Het is maar de vraag of deze lage opbrengsten gecompenseerd kunnen worden met lagere aankoop- , installatie- en onderhoudskosten.
Een procentuele benadering van deze gegevens levert volgende resultaten op.
Figuur 24: invloed van de rotordiameter op de jaarlijkse energieopbrengst (procentueel)  Deze resultaten geven nog duidelijker weer hoe sterk de jaarlijkse energieopbrengst daalt indien we opteren voor een windmolen met een kleiner rotoroppervlak.
Uit figuur 23 en figuur 24 kunnen we concluderen dat de rotordiameter een aanzienlijke invloed heeft op de jaarlijkse energieopbrengst van een windmolen.
Monte Carlo analyse  Via een Monte Carlo analyse is het mogelijk om al de parameters tegelijkertijd te laten variëren tussen bepaalde waarden.
Op deze manier kunnen we controleren welke impact een wijziging in bepaalde parameters zal hebben op de rendabiliteit van het hele systeem.
We passen de Monte-Carlosimulatie enkel toe op het basisscenario.
Waarden parameters  Voor de Monte Carlo analyse gebruiken we alle parameters die werden onderzocht in voorgaande analyses.
Het bleek reeds dat elk van deze parameters een aanzienlijke invloed heeft op de energieopbrengst van een kleine windturbine.
Voor elke parameter gaan we uit van een triangulaire verdeling, en dienen we een minimumwaarde, een maximumwaarde en een meest waarschijnlijke waarde op te geven.
De meest waarschijnlijke waardes komen overeen met de waardes uit de basisoplossing.
De minima en maxima zijn dezelfde als deze uit de voorgaande analyses.
Enkel bij de energiecoëfficiënt nemen we als maximum 0,4 en niet het theoretisch maximum (0,5926).
Deze waarde is onrealistisch in de praktijk.
Met de parameter windsnelheid doelen we hier op de theoretische windsnelheid aangezien ook de energie-index is opgenomen.
Windsnelheid (m/s) Energie-index (terrein) Rotoroppervlak (m²) Energiecoëfficiënt Figuur 25: overzicht parameters  Resultaten			 Figuur 26 geeft de bijdrage aan de variantie (van de jaarlijkse energieopbrengst) van de verschillende parameters.
De windsnelheid en rotoroppervlak hebben de grootste invloed op de energieopbrengst van een kleine windturbine met bijdrages van respectievelijk 42,9% en 30,8% aan de variantie.
Het terrein bepaalt 19,3% van de variantie en de energiecoëfficiënt 7%.
Parameter Bijdrage aan variantie Windsnelheid Rotoroppervlak Terrein Energiecoëfficiënt  Figuur 26: overzicht bijdrages aan variantieSensitiviteitsanalyse  In de sensitiviteitsanalyse wordt de gevoeligheid van de basisoplossing voor veranderingen in de waarden van de parameters onderzocht (Mercken, 2004).
De vraag hierbij is: wat is het effect van de verandering van één bepaalde parameter op de energieopbrengst, terwijl de andere parameters constant blijven.
De parameters die worden onderzocht zijn: de gemiddelde windsnelheid, het terrein waarop de windmolen staat, de energiecoëfficiënt en het rotoroppervlak.
Om de invloed van wijzigingen in deze parameters te analyseren, werd er eerst een wiskundig model opgebouwd.
De jaarlijkse energieopbrengst van een kleine windmolen: een wiskundig model  Berekening van windsnelheidsintervallen De kans, F(V), dat de windsnelheid groter is dan een bepaalde waarde, V, wordt gegeven door volgende formule (Stannard & Bumby, 2006).
Waarbij: V = windsnelheid (m/s)  C = schaalfactor n = vormfactor  Voor een vlak terrein in West-Europa gebruikt men een vormfactor met waarde 2.
Dit impliceert volgende vergelijking (Stannard & Bumby, 2006).
Waarbij: Vmean = de gemiddelde jaarlijkse windsnelheid  Als vergelijking 2 vermenigvuldigd wordt met het aantal uren in een jaar (8760 uren), bekomt men het aantal uren dat de windsnelheid hoger ligt dan een bepaalde waarde V (Naci Celik, 2002).
Dit brengt ons bij onderstaande vergelijking.
Men laat V variëren van 0 tot 20 met stappen van 0,5 en men berekent telkens het overeenkomstig aantal uren.
Nu kent men voor elke waarde V het aantal uren dat de wind minstens deze snelheid had.
Dit aantal uren krijgt telkens een code toegewezen (A0 A40).
Dit brengt ons bij volgend overzicht.
Vervolgens worden er 20 windsnelheidsintervallen gevormd.
Elk interval krijgt een code toegewezen beginnend bij "V=0" en eindigend met "V=20".
De eerste 3 intervallen ( V=0; V=1; V=2) vallen weg aangezien de cut-in windspeed in ons model 2,5 m/s bedraagt.
Men berekent nu per interval hoeveel uren de windsnelheid binnen dit interval valt.
Dit vergt volgende berekening: Windsnelheidsinterval (V = 3) Aantal uren = A5 – A7 Windsnelheidsinterval (V = 4) Aantal uren = A7 – A9   Windsnelheidsinterval (V = 19) Aantal uren = A37 – A39 Windsnelheidsinterval (V = 20) Aantal uren = A39 – A40 	 Men kent per interval een code toe aan zowel de windsnelheid als het aantal uren per jaar.
Dit doen we om duidelijkheid te scheppen in latere berekeningen.
Dit brengt ons bij volgend overzicht (voorbeeld):   Berekening van het vermogen  Het is reeds gekend dat de energieopbrengst van een windturbine kan worden bepaald aan de hand van onderstaande formule.
Berekening van de jaarlijkse energieopbrengst  Om de energieopbrengst voor elk windsnelheidsinterval te berekenen, wordt formule [4] gebruikt.
De parameters Cp, ρ, E en D zijn voor elk interval gelijk.
De windsnelheid verschilt echter per interval.
Windsnelheidsinterval (V = 3) V = V3 Windsnelheidsinterval (V = 4) V = V4   Windsnelheidsinterval (V = 19) V = V19 Windsnelheidsinterval (V = 20) V = V20  Indien formule 4 voor elk interval oplost wordt, bekomt men het vermogen voor elk van deze intervallen.
Elk vermogen krijgt een code (P3 P20).
Men bekomt zo onderstaand overzicht.
Merk op dat het vermogen constant blijft vanaf P13 tot en met P20.
Dit is te wijten aan het feit dat er in dit model wordt gewerkt met een cut-out windsnelheid van 12,5 m/s.
In de volgende stap wordt per interval het vermogen met het aantal uren dat de windsnelheid binnen dit interval valt vermenigvuldigd.
Concreet betekent dit:  Windsnelheidsinterval (V = 3) energieopbrengst = P3 x B3 Windsnelheidsinterval (V = 4) energieopbrengst = P4 x B4  Windsnelheidsinterval (V = 19) energieopbrengst = P19 x B19 Windsnelheidsinterval (V = 20) energieopbrengst = P20 x B20 Dit brengt ons bij volgend overzicht (voorbeeld): V (m/s) V Energy yield (kWh/yr) Y   Om de jaarlijkse energieopbrengst ten slotte te berekenen rest ons nog het optellen van de verschillende energieopbrengsten per windsnelheidsinterval.
Concreet betekent dit.
Aangezien er geen windgegevens bestaan voor elke locatie in Vlaanderen, is men genoodzaakt te werken met windkaarten.
Hierop kan men de gemiddelde windsnelheid voor bepaalde gebieden aflezen.
Deze windsnelheden gelden voor een bepaald gebied en zijn gebaseerd op resultaten afkomstig van KMI-stations.
We noemen dit de theoretische windsnelheid.
Binnen zo een gebied kan plaatselijk de windsnelheid nog sterk afwijken onder invloed van het terrein.
De theoretische windsnelheid houdt hier echter geen rekening mee.
Om de invloed van het terrein op de jaarlijkse energieopbrengst te bepalen, wordt er in dit onderzoek gebruik gemaakt van Ruwheidsklassen.
Ruwheidsklassen koppelen een bepaald terreintype aan een procentuele energie-index (Troen & Petersen, 1989).
Figuur 12: overzicht ruwheidsklasses en overeenkomstige energie-index en landschapsstijl  In eerdere formules werd uitgegaan van een vlak terrein in West-Europa.
Deze assumptie sluit nauw aan bij ruwheidsklasse 0,5 en energie-index 73%.
Hierop is dan ook volgende formule gebaseerd.
Waarbij: E = Energie-index (0 ≤ E ≤ 1)  Als men de exacte windsnelheid op de locatie waar de windturbine staat (of komt te staan) kent, vult men deze windsnelheid in (V).
Vervolgens vult men als energie-index de waarde 0,73 in.
Hierdoor valt de extra parameter voor het terrein gewoon weer weg.
Als men de exacte windsnelheid op de locatie waar de windturbine staat (of komt te staan) niet kent, vult men de theoretische windsnelheid in (V).
Vervolgens vult men als energie-index de waarde in die correspondeert met de locatie waar de windturbine staat ( of komt te staan).
Conclusie omtrent wiskundig model  Voorgaand model bevat alle parameters die nodig zijn om onze sensitiviteitsanalyse uit te voeren.
Om niet omslachtig te werk te gaan is dit model uitgewerkt in een Excel bestand.
Dit bestand stelt ons in staat om snel, efficiënt en nauwkeurig de jaarlijkse energieopbrengst te berekenen op basis van de relevante parameters.
Een afdruk van dit Excel bestand kan u terugvinden in bijlage.
Hoofdstuk 5: De energieopbrengst van kleine windturbines: een vergelijkende studie  In hoofdstuk 4 werd getracht op basis van een theoretisch model de jaarlijkse energieopbrengst van kleine windturbines te bepalen.
In hoofdstuk 5 worden deze resultaten vergeleken met praktijkresultaten.
Deze vergelijking stelt ons in staat een beter beeld te vormen van de energie-efficiëntie (energiecoëfficiënt) van kleine windturbines.
In dit hoofdstuk onderzoeken we ook of we de patronen uit hoofdstuk 4 in de praktijk terugvinden.
Ten slotte worden de resultaten uit de praktijk vergeleken met wat er door de producent/fabrikant beloofd wordt.
De verschillende projecten  Momenteel lopen er in Europa drie projecten waarin kleine windmolens in de praktijk worden getest.
De opbrengstresultaten van de verschillende projecten zijn terug te vinden in bijlage.
Testveld kleine windturbines: Nederland  De resultaten van dit project zijn verzameld op één testveld in West-Nederland.
Dit terrein bevindt zich in Schoondijke (provincie Zeeland).
In figuur 27 wordt deze testlocatie illustratief weergegeven.
Dit onderzoek is tot stand gekomen door middel van een samenwerking tussen DELTA N.V., de provincie Zeeland, de gemeente Sluis, Zeeuwind en Greenlab.
Het testveld is een braakliggend industrieterrein waar elf kleine windturbines staan opgesteld.
Gedurende 31 maanden zijn van deze windmolens gegevens omtrent opbrengst en windsnelheid verzameld.
De informatie van dit testveld werd vergaard uit het rapport 1ste Evaluatie meetresultaten testveld kleine windturbines Zeeland.
Dit rapport is terug te vinden op de website van dit project.
Figuur 27: locatie testveld Zeeland  Testveld kleine windturbines: Groot-Brittannië  Dit project liep tussen 2006 en 2008 en werd geleid en gecoördineerd door Encraft, een onafhankelijk ingenieursbureau dat zich gespecialiseerd heeft in decentrale energieopwekking.
De resultaten van het project in Groot-Brittannië zijn verzameld op verschillende locaties in Engeland.
De meeste windmolens staan in en rond Warwick.
Er werden 30 kleine windmolens op 27 verschillende plaatsen opgesteld.
Omgeving en terrein verschillen per locatie fel van elkaar.
Slechts tien van deze windmolens hebben bruikbare resultaten opgeleverd.
In figuur 28 worden de tien sites met bruikbare resultaten illustratief weergegeven.
Merk op dat enkele van deze testlocaties samenvallen.
De tijdspanne waarover de verschillende metingen zijn gebeurd verschilt per turbine.
De informatie omtrent dit testveld werd vergaard uit het rapport Final report.
Dit verslag is terug te vinden op de website van het project.
Figuur 28: locaties testveld Groot-Brittannië  Testveld kleine windturbines: België  Het testveld in België bevindt zich in Oostende en is een initiatief van het energiekennisplatform Power-Link, een gezamenlijk initiatief van AG Haven Oostende en de Universiteit Gent.
Ze zijn gehuisvest op het wetenschapspark Greenbridge in de Oostendse achterhaven.
Power-Link geniet financiële steun van West-Vlaanderen, Vlaanderen en Europa.
Er worden vier verschillende kleine windmolens getest.
Dit project is uiterst interessant omdat de omstandigheden waarin de windmolens worden getest zeer nauw aansluiten bij de algemene omstandigheden in en rond de kuststreek.
Het onderzoek is tevens het meest recente van de drie.
Op figuur 29 wordt de plaats van het testveld illustratief weergegeven.
De informatie omtrent dit testveld werd vergaard op de website van dit project (http://www.power-link.ugent.be/nl/kleine-windturbines).
Figuur 29: locatie testveld Oostende  Opsomming van de verschillende types windmolens  In het kader van dit onderzoek is geopteerd om de namen van producten en types van windmolens niet te vermelden.
Dit onderzoek heeft namelijk niet als doel om de verschillende types en leveranciers met elkaar te vergelijken.
We wensen wel een duidelijk beeld te vormen van de huidige stand van zaken betreffende de verschillende windmolens die momenteel hier op de markt verkrijgbaar zijn.
In figuur 30 wordt een schematisch overzicht gegeven van de verschillende geteste modellen en hun relevante specificaties.
De relevante gegevens zijn verzameld aan de hand van de brochures en websites van leveranciers.
Naast de rotordiameter is ook het rotoroppervlak weergegeven.
Dit doen we omdat er bij VAWT‟s, in tegenstelling tot HAWT‟s, geen consistent verband bestaat tussen de rotordiameter en de oppervlakte waardoor de wind beweegt.
Dit verband hangt af van het ontwerp van de rotors.
Verder wordt aangegeven waar het model getest is.
Modellen C en O kunnen, gezien hun specifieke ontwerp, tot geen van beide types gerekend worden.
Voor deze modellen gelden dezelfde regels als de VAWT‟s omdat er geen vaste relatie heerst tussen de rotordiameter en de energieopbrengst.
De gegevens zijn samengevat in onderstaande tabel.
Model TypeRotordiameter (m) Rotoroppervlak (m²) Zeeland Groot-Br.
België  Figuur 30: overzicht kleine windturbines  Voorgaande tabel bevat informatie over 17 verschillende types van kleine windmolens.
Uit deze opsomming kunnen we enkele conclusies trekken over het aanbod van kleine windturbines: de meeste kleine windmolens maken gebruik van een horizontale as (HAWT); onder de verschillende modellen bestaat een grote variatie wat betreft rotoroppervlakte  De energie-efficiëntie  In hoofdstuk 4 werd een wiskundig model opgebouwd dat ons in staat stelt de jaarlijkse energieopbrengst van een kleine windmolen te voorspellen aan de hand van een aantal parameters.
Dit model stelt ons ook in staat om een specifieke parameter te schatten, indien al de andere parameters en de jaarlijkse energieopbrengst bekend zijn.
Het is niet de bedoeling dat het wiskundig model uit hoofdstuk 4 hier volledig zal worden herhaald.
Er zal om deze reden dan ook alleen aandacht worden geschonken aan de berekeningen die niet analoog verlopen.
Het bleek reeds dat het vermogen van een turbine op een bepaalde plaats kan worden berekend aan de hand van formule 4.
Vervolgens werd dit vermogen berekend voor elk windsnelheidsinterval en vermenigvuldigd met het aantal uren dat de windsnelheid binnen dit interval viel.
Ten slotte werden deze uitkomsten gesommeerd en gekoppeld aan een bepaald terrein.
Bij de testresultaten uit Zeeland is de jaarlijkse energieopbrengst gekend en zijn we op zoek naar de waarde van de parameter "Cp", de energie-efficiënte.
Omdat deze parameter voor alle intervallen hetzelfde is, kan deze volgens de regels van distributiviteit naar buiten worden gebracht.
Dit impliceert dat: we eerst het vermogen voor elk interval berekenen zonder rekening te houden met de energie-efficiënte.
We gaan er anders gezegd vanuit dat de energie-efficiëntie gelijk is aan 100%; vervolgens vermenigvuldigen we deze vermogens met het aantal uren en worden ze gesommeerd.
Dit brengt ons bij een (voorlopige) jaarlijkse energieopbrengst die uitgaat van een perfecte efficiëntie; ten slotte vermenigvuldigen we deze jaarlijkse energieopbrengst met de energie-efficiëntie.
Indien we deze modificatie toepassen, stelt dit ons in staat om op een eenvoudige manier de energie-efficiëntie bij een bepaalde winsnelheid van een geteste windmolen te berekenen.
Dit doen we als volgt: we geven de parameters die corresponderen met de specifieke windmolen in de formule in en gaan uit van een energie-efficiëntie van 25%; Hiermee berekenen we de verwachte jaarlijkse energieopbrengst; we vergelijken de verwachte jaarlijkse energieopbrengst met de gemeten energieopbrengst; De verhouding van deze twee bepaalt onze werkelijke energie-efficiëntie.
Hieronder een kort voorbeeld: verwachte Jaarlijkse energieopbrengst (Cp = 25%) = 1000 kWh/jaar gemeten jaarlijkse energieopbrengst (Cp = ?)
= 800 kWh/jaar  Aan de hand van deze methode hebben we voor de in Zeeland geteste types de energie-efficiëntie bij een bepaalde gemiddelde windsnelheid berekend.
Deze resultaten zijn samengevat in onderstaande grafiek.
Figuur 31: energie-efficiëntie voor kleine windmolens getest in Nederland  Figuur 31 geeft voor elk model de behaalde energie-efficiëntie voor de 3 testjaren weer.
Let wel op dat deze waardes enkel gelden voor de gemiddelde windsnelheid gemeten tijdens jaar 1, jaar 2 en jaar 3.
Deze windsnelheden schommelen wel rond 4,0 m/s.
In Vlaanderen (de kuststreek buiten beschouwing gelaten) schommelt de windsnelheid ook rond 4,0 m/s.
We kunnen dus stellen dat de waardes van de energie-efficiëntie uit figuur 31 in vele gevallen toepasbaar zijn wanneer men werkt met kleine windmolens in Vlaanderen.
Bovenop de staven staat de rotordiameter vermeld.
In onderstaande grafiek worden de berekende energie-efficiënties van alle modellen op alle testvelden in kaart gebracht.
HAWT's getest in UK  HAWT's getest in Nederland (jaar 1) HAWT's getest in Nederland (jaar 2) HAWT's getest in Nederland (jaar 3) VAWT's getest in Nederland (jaar 1) VAWT's getest in Nederland (jaar 2) VAWT's getest in Nederland (jaar 3) VAWT's getest in België  HAWT' getest in België  Figuur 32: relatie tussen windsnelheid en energie-efficiëntie  Uit figuur 32 kunnen we niet afleiden of er een duidelijk verband bestaat tussen de windsnelheid en de energie-efficiëntie van kleine windturbines.
Dit verband werd in eerder onderzoek wel opgemerkt.
In een onderzoek naar de verbetering van de efficiëntie van kleine windmolens uitgevoerd aan de universiteit van Valladolid werd er een verband tussen de windsnelheid en de energie-efficiëntie gevonden.
(Martínez Rodrigo, Herrero de Lucas, Santiago de Pablo Gómez, González de la Fuente, z.d.).
Er werden drie kleine windmolens onderzocht.
Deze bereikten hun hoogste energie-efficiëntie bij een windsnelheid van respectievelijk 8,0 m/s, 8,0 m/s en 5,0 m/s.
Wel opvallend is het verschil in energie-efficiëntie tussen de windmolens met een verticale as en deze met een horizontale as.
De geteste VAWT‟s scoren aanzienlijk lager dan de geteste HAWT‟s.
Opnieuw beschikken we hier voorlopig over te weinig gegevens om deze resultaten te veralgemenen.
5.4 Vergelijkend onderzoek  In deze sectie onderzoeken we of we in de praktijk dezelfde patronen terugvinden als in de sensitiviteitsanalyse van hoofdstuk 4.
We zijn hier echter niet in staat om alle parameters te onderzoeken.
Hiervoor zijn de gegevens uit de praktijk te beperkt.
We onderzoeken hier dan ook enkel de invloed van de rotordiameter op de energieopbrengst van een kleine windturbine in de praktijk.
5.4.1 Rotordiameter  Om de invloed van de rotordiameter op de energieopbrengst in de praktijk na te gaan maken we gebruik van de resultaten van het testveld in Nederland omdat deze gegevens hierover de meeste informatie bevatten (figuur 33).
We gebruiken enkel de resultaten van de windturbines met een horizontale as omdat er enkel bij dit type een vast verband bestaat tussen de twee parameters.
Dit werd eerder toegelicht in hoofdstuk 4.
Figuur 33: jaarlijkse energieopbrengst testveld kleine windturbines: Nederland  Voor deze analyse maken we gebruik van het statistisch computerprogramma "SPSS".
In hoofdstuk 4 stelden we vast dat in de theorie de energieopbrengst van een windmolen tot de macht 2 toeneemt als de diameter van de rotor toeneemt.
In SPSS zit een standaardfunctie om een kwadratische analyse uit te voeren.
We bekomen dan echter een model van de vorm: Y= aX+bX².
Dit is niet wat we zoeken.
We gaan daarom als volgt te werk: We willen aantonen dat er een kwadratisch verband heerst tussen de rotordiameter en de energieopbrengst.
Dit komt tevens neer op een lineair verband tussen het kwadraat van de rotordiameter en de energieopbrengst.
In SPSS voeren we dan ook een lineaire regressie uit met als parameters het kwadraat van de rotordiameters en de energieopbrengst.
De resultaten worden hieronder weergegeven.
De resultaten tonen aan dat er een significant lineair verband bestaat tussen het kwadraat van de rotordiameter en de energieopbrengst (R Square = 0,94 en Sig = 0.000).
Dit impliceert een kwadratisch verband tussen de rotordiameter en de energieopbrengst van een kleine windturbine.
5.5 Vergelijking met geschatte resultaten volgens fabrikant/leverancier In deze rubriek worden de resultaten uit de praktijk vergeleken met deze die worden beloofd door de fabrikant/leverancier.
Op deze manier wordt er getracht duidelijkheid te scheppen over wat de consument mag verwachten bij de aankoop van een kleine windmolen.
We vergelijken de resultaten bekomen op het testveld te Zeeland met de resultaten die we terugvinden op de websites en brochures aangeboden door de producenten/fabrikanten van de geteste types.
De resultaten hiervan vinden we terug in onderstaande grafiek, waarbij de waarde bovenop de staven aangeeft in welke mate de windmolens op het testveld erin slagen de verwachte jaarlijkse energieopbrengst (volgens de leveranciers/fabrikanten) te bereiken.
Figuur 34: vergelijking tussen effectieve en verwachte jaarlijkse energieopbrengst  In eerste instantie valt op te merken dat we de resultaten bij een windsnelheid van 3,817 m/s moeten vergelijken met de resultaten van de producenten bij een windsnelheid van 4 m/s.
Dit om de simpele reden dat de producten vaak nogal beperkte informatie aanbieden waarbij enkel de jaarlijkse energieopbrengst is gegeven voor enkele windsnelheden.
Ondanks deze discrepantie kunnen we uit figuur 34 besluiten dat de verwachte jaarlijkse energieopbrengst positiever wordt voorgesteld door de leverancier/fabrikant dan de werkelijkheid.
Er is slechts één turbine die er in slaagt de verwachte jaarlijkse energieopbrengst te behalen, namelijk model G. Model E en D weten ook nog een respectabele score op te tekenen, met respectievelijk 88% en 77%.
De andere modellen behalen een score tussen de 65% en 25% en voldoen dus zeker niet aan de verwachtingen.
Het is wel belangrijk steeds in het achterhoofd te houden dat hier de resultaten van één enkel testveld in rekening werden gebracht en de conclusies dus niet kunnen veralgemeend worden.
Toch is de trend zeer opvallend en kunnen we dit niet onopgemerkt laten.
Een groot aantal fabrikanten/leveranciers lijkt te pretenderen dat de kleine windmolens betere prestaties kunnen afleveren dan ze in werkelijkheid doen.
Er wordt dan ook gepleit voor een internationale standaardmethode om de vermogenscurven van kleine windturbines op te stellen en ter kennis te brengen (Desanghere, 2010).
Zulke standaard methode bestaat reeds (IEC61400).
Deze methode zit vervat in Wind turbines - Part 21: Measurement and assessment of power quality characteristics of grid connected wind turbines.
Men verzuimt echter deze methode nauwgezet toe te passen.
Indien dit wel zou gebeuren, stelt dit de consument in staat om de verschillende modellen beter met elkaar te vergelijken.
Hoofdstuk 6: De kosten en baten van kleinschalige windenergie  In hoofdstuk 4 en 5 werd de energieopbrengst van kleine windturbines onderzocht.
In dit hoofdstuk gaan we op zoek naar de kosten en baten van kleine windturbines.
De baten zijn grotendeels afhankelijk van de energieopbrengst van de turbine.
Hier gebeurt dan ook een koppeling met hoofdstuk 4 en 5.
Dit hoofdstuk wil voornamelijk een beeld schetsen van wat de aanschaf van een kleine windturbine met zich meebrengt.
Hierbij gaan we niet dieper in op het monetaire aspect.
Dit is pas aan de orde in hoofdstuk 7.
De kosten van kleinschalige windenergie  De kosten van een kleine windturbine kunnen we opdelen in twee grote groepen met enerzijds de investeringskosten en anderzijds de periodieke kosten.
Investeringskosten  Onder investeringskosten verstaan we de volledige aankoop en installatie van de windmolen.
Hierbij komen eventueel nog extra kosten voor beveiliging, monitoring en eventuele ondersteunende constructies.
De investeringskost verschilt uiteraard per type windturbine, maar kan ook verschillen binnen een bepaald type.
Dit komt doordat de installatiekosten zeer afhankelijk zijn van de locatie.
Zo bepaalt de locatie het type fundering, mast, lengte van de bedrading en eventueel nog andere bijkomende kosten.
Een locatieonderzoek, voorafgaand aan een eventuele aankoop, wordt dan ook door de meeste leveranciers aangeraden.
Periodieke kosten  Onder de periodieke kosten verstaan we in de eerste plaats de onderhoudskosten.
Hierbij komen echter nog de revisiekosten.
Ook kosten met betrekking tot vervanging van onderdelen vallen onder periodieke kosten.
Volgens de leveranciers en fabrikanten zou een kleine windturbine zo goed als geen onderhoud vragen.
De baten van kleinschalige windenergie  Kostenbesparing door eigen verbruik  De kostenbesparing door eigen verbruik wordt beschreven in het rapport Elektriciteit door windturbines – op maat van land- en tuinbouwbedrijven.
De eigenaar van een windturbine is in staat om op locatie de windstroom te benutten.
Dit levert een directe kostenbesparing op.
De actuele tarieven van stroom bepalen de hoogte van de kostenbesparing.
Deze tarieven variëren doorheen de tijd en per leverancier.
Levering aan het net  Stroom die de eigenaar zelf niet verbruikt, wordt op het distributienet geïnjecteerd.
De grootte van het systeem bepaalt de manier waarop dit gebeurt.
Indien de omvormer een vermogen heeft dat kleiner is dan 10 kW, wordt er gebruik gemaakt van een teller die achteruit loopt.
Dit zorgt ervoor dat de meterstand op het einde van het jaar aanzienlijk lager staat.
Dit impliceert een vermindering van de elektriciteitsfactuur.
Wanneer het vermogen van de omvormer groter is dan 10 kW, wordt er een extra teller geïnstalleerd.
Deze meet hoeveel elektriciteit je op het net plaatst.
Deze energie moet men aan een energieleverancier verkopen.
Deze tweede optie is in dit onderzoek minder relevant omdat kleine windturbines normaal gesproken een vermogen van 10 kW niet bereiken.
Dit principe wordt toegelicht in het rapport Elektriciteit door windturbines – op maat van land- en tuinbouwbedrijven.
Steunmaatregelen  Groenestroomcertificaten  Volgens de Technologie-fiche Windenergie voor bedrijven verkrijgt iedereen, die netto 1.000 kWh groene stroom uit erkende hernieuwbare energiebronnen (zon, wind, water, biomassa …) opwekt, in Vlaanderen een groenestroomcertificaat (GSC).
Zowel de energie die men zelf gebruikt als de energie die men terug op het net zet worden meegeteld.
De certificaten worden uitgereikt door het VREG.
De prijzen voor deze certificaten zijn terug te vinden op het internet (http://www.energiesparen.be/).
Voor windturbines, aangesloten op het elektriciteitsnet (en niet op het transportnetwerk), bedraagt de wettelijke minimumwaarde voor een groenestroomcertificaat € 90 per GSC.
Deze minimumwaarde wordt gegarandeerd voor 10 jaar.
Groenestroomcertificaten kunnen ook worden verhandeld op de certificatenmarkt tegen een prijs waarover men zelf onderhandelt.
Indien er een tekort aan groenestroomcertificaten heerst, moeten de leveranciers een boete betalen van €125 euro per ontbrekend certificaat.
Bij een schaarste aan certificaten zal de marktwaarde naar de waarde van de boete (€125) evolueren.
Bij een voldoende groot aanbod daalt de prijs van de groenestroomcertificaten.
Investeringsteun voor land- en tuinbouw en para-agrarische bedrijven  Land- en tuinbouw en para-agrarische bedrijven maken aanspraak op de VLIF-steun.
Particulieren komen dus niet in aanmerking voor deze steunmaatregel.
Er worden echter wel enkele voorwaarden gesteld: de aanvrager is een landbouwer; de aanvrager of mandatarissen van de vennootschap zijn vakbekwaam het bedrijf heeft een minimale bedrijfsomvang; het bedrijf is in regel met alle nodige bouw- en milieuvergunningen voldoet aan de wettelijke normen inzake hygiëne en dierenwelzijn; voert een bedrijfseconomische boekhouding, een dubbele boekhouding; (handelsvennootschappen) of een bewijskrachtige fiscale boekhouding met systematische registratie van bedrijfsgegevens die toelaat een gepast bedrijfsbeheer te voeren; privé-investeringen worden niet gesubsidieerd; het minimum investeringsbedrag is 15.000 euro (exclusief BTW).
Dit bedrag kan betrekking hebben of één of meerdere investeringen.
Voor land- en tuinbouwbedrijven bedraagt deze steun 28% van de investering.
Para-agrarische bedrijven kunnen rekenen op een steun van 10% van de investering.Wettelijk kader  Bij het plaatsen van (kleine) windmolens moet de omgevingskwaliteit zoveel mogelijk gevrijwaard worden.
Er moet bij de zoektocht naar geschikte locaties een afweging gemaakt worden ten aanzien van inpassing in landschap, veiligheids- en natuuraspecten.
Het is dan ook niet de bedoeling van de Vlaamse overheid om windturbines op een wilde, ongeordende manier in te planten in Vlaanderen.
Er wordt gestreefd naar een gecoördineerde aanpak.
Deze aanpak steunt op elementen van ruimtelijke afweging en andere ecologische en economische randvoorwaarden (Ministerie van de Vlaamse gemeenschap, 2005).
Het kader voor de inplanting van windturbines in Vlaanderen werd door de Vlaamse regering voor het eerst vastgelegd in de omzendbrief EME/2000.01 van 17 juli 2000, Afwegingskader en randvoorwaarden voor de inplanting van windturbines.
Vervolgens werd in 2006 de omzendbrief EME/2006/01-RO/2006/02, Afwegingskader en randvoorwaarden voor de inplanting van windturbines uitgebracht.
Dit document hief de eerdere omzendbrief volledig op.
De twee voorgaande omzendbrieven spitsten zich toe op grootschalige windenergie.
Als gevolg van de introductie van kleinschalige windenergie werd besloten hieromtrent een apart kader te creëren.
Deze regelgeving werd vastgelegd in Omzendbrief LNE/2009/01 – RO/2009/01 Beoordelingskader voor de inplanting van kleine en middelgrote windturbines.
Het is dan ook deze omzendbrief waar in dit onderzoek dieper op ingegaan zal worden.
De richtlijnen die we terugvinden in de omzendbrief zijn echter van niet-bindende aard.
Dit maakt dat de gemeenten vrij zijn hun eigen beleid te voeren, op voorwaarde dat ze de stedenbouwkundige richtlijnen van de provincie respecteren.
De richtlijnen dienen ter ondersteuning bij het beoordelen van vergunningsaanvragen of het ontwikkelen van een beleidsvisie inzake lokale ruimtelijke ontwikkeling.
Er moet niet alleen gelet worden op de bestaande situatie, maar ook op toekomstige ontwikkelingen.
Heel wat gemeenten staan weigerachtig tegenover kleinschalige projecten omdat de molen met slagschaduw en geluidshinder overlast kan vormen.
Ook willen de gemeentebesturen een wildgroei aan mini-windmolens op daken vermijden.
De Vlaamse overheid raadt sowieso windmolens in woonomgevingen af (Van Evercooren, 2009).
Er heerst een hoge diversiteit in hoogte, vormgeving en/of vermogen onder de verschillende windturbines.
Om deze reden maakt de Omzendbrief LNE/2009/01 – RO/2009/01 een onderverdeling.
Kleine windturbines  Turbines binnen deze categorie hebben een ashoogte van maximaal 15 meter.
De ashoogte dient steeds gemeten te worden vanaf de voet van de turbine.
Indien de windturbine op de grond wordt geplaatst betekent dit dus vanaf het maaiveld.
Wanneer de turbine op een gebouw wordt geplaatst, dient gemeten te worden vanaf het dak.
Voor verticale as turbines is de ashoogte gelijk aan de lengte van de as.
Bij kleine windturbines is een stedenbouwkundige vergunningsaanvraag vereist.
Deze aanvragen worden beoordeeld door de gemeentelijke stedenbouwkundige ambtenaar.
Middelgrote windturbines  Onder deze categorie vallen de windturbines met een ashoogte van meer dan 15 meter met een maximaal vermogen van 300 kW.
Ook hier is een stedenbouwkundige vergunningsaanvraag vereist.
De beoordeling ervan gebeurt echter door de gewestelijke stedenbouwkundige ambtenaar.
Naast een vergunningsaanvraag moet ook een beperkte lokalisatienota opgemaakt en ingediend worden.
Grote windturbines  Windturbines met een vermogen groter dan 300 kW vallen onder deze categorie.
Voor de inplanting van grote windturbines dient naast een stedenbouwkundige vergunning ook een milieuvergunning uitgereikt te worden.
Er kan hier enkel een vergunning verkregen worden indien er een volledige lokalisatienota wordt opgemaakt.
De vergunningsaanvraag passeert hier niet alleen langs het Vlaams Gewest maar ook langs de Bestendige deputatie van de provincie.
Binnen het kader van dit onderzoek concentreren we ons op de richtlijnen toepasbaar op de kleine windturbines.
Deze richtlijnen kunnen opgesplitst worden in vier beoordelingscriteria.
Deze criteria zijn: de wijze waarop de turbine(s) ruimtelijk geïntegreerd is (zijn) in de omgeving (afhankelijk van de karakteristieken van de omgeving) het geluid: akoestisch hinderelement; de slagschaduw; de veiligheid.
Integratie binnen de ruimtelijke omgeving.
Er wordt gesteld dat kleine windturbines door hun schaal een veel beperktere impact op hun omgeving hebben.
Dit zowel op het vlak van ruimtelijke effecten, als op het vlak van milieueffecten als slagschaduw, geluidshinder en dergelijke.
Dit heeft als gevolg dat kleine windturbines vaak in de directe leefomgeving worden geplaatst.
Twee parameters dienen in acht genomen te worden bij de plaatsing van een kleine windturbine.
De eerste belangrijke parameter is de omgeving waar de windturbine voorzien is.
De tweede parameter is het type windturbine en manier van plaatsing.
Bij de beoordeling van de toelaatbaarheid van kleine windturbines moet in eerste instantie rekening gehouden worden met de omgeving waar de turbine voorzien is.
Elke locatie heeft zijn specifieke aard en kenmerken.
Deze hebben een bepalende invloed op het feit of de kleine windturbine al dan niet hinderlijk wordt bevonden.
In de omzendbrief worden drie hoofdtypes van omgevingen onderscheiden vanwege de grote diversiteit in ruimtelijke context.
Dichte of eerder dichte bebouwingskernen, zoals de woonkernen, al dan niet verweven met andere voorzieningen zoals kleinhandel en kleinschalige bedrijvigheid, en omvatten zowel de stedelijke kernen als de (eerder dichte) kernen van het buitengebied.
De inplanting van een windturbine is in zulk gebied principieel ongewenst.
Een vergunning kan enkel worden toegestaan mits een goede motivering en er geen storing van de omgeving optreedt.
Bedrijvensites, handelscentra, logistieke en transportzones, eerder grootschalige recreatieve voorzieningen, enz.
De inplanting van een kleine windturbine wordt hier ruim aanvaard.
Indien de inplanting geen hypotheek legt op de inplanting van grotere turbines, wordt een vergunning steeds verleend.
Het eerder landelijke gebied, omvattende de openruimtegebieden, bossen, natuur, maar ook verweven met (eerder verspreide) bebouwing, (kleinschalige) bedrijvigheid, toeristische infrastructuur, enz., gekenmerkt door een eerder lage bebouwingsdichtheid, al dan niet gesitueerd in bijvoorbeeld woonlinten of woonclusters dan wel zonevreemd.
Er heerst hier een eerder terughoudend beleid.
Het gevaar op horizonvervuiling is in dit soort landschap immers het grootst.
Een vergunning wordt verleend mits een ruimtelijke aanknoping.
De ruimtelijke integratie is tevens afhankelijk van het type windturbine en de wijze waarop de turbine wordt geplaatst.
Turbines met horizontale as dienen bij voorkeur vrijstaand te worden geplaatst.
Voor de afweging is bij dit type windturbine de hoogte in relatie tot de kenmerken van de omgeving (hoogte gebouw en andere constructies en beplantingen) zeer belangrijk.
Andere types turbines (verticale as) zijn vaak beter integreerbaar op of vastgehecht aan een gebouw en hebben op deze manier een minder groot effect op de omgeving.Geluid  De aanvrager is verplicht bij de vergunningsaanvraag een gecertificeerd attest toe te voegen dat het brongeluid aangeeft bij 5 m/s.
Dergelijk attest kan bekomen worden van de leverancier van de windturbine.
De vergunningsaanvraag wordt goedgekeurd als de turbine voldoet aan de richtwaarden opgesomd in figuur 9.
Voor elk gebied waar de dichtstbijzijnde vreemde woning is gelegen wordt een richtwaarde gegeven waaraan moet voldaan worden.
Vreemde woningen zijn woningen andere dan die waarop de aanvraag betrekking heeft.
De controle gebeurt door de vergunningverlenende overheid.
Het doet dit aan de hand van de geluidsemissie in functie van het brongeluid.
Voor deze controle wordt gebruik gemaakt van figuur 10.
Deze tabel geeft voor verschillende brongeluiden de geluidsimpact weer.
Figuur 9: richtwaarden voor de nachtelijk geproduceerde geluidssterkte in dB(A)  Figuur 10: geluidsemissie in dB(A) in functie van brongeluid  Slagschaduw  Uit onderzoek blijkt dat de slagschaduw steeds beperkt blijft tot 30 uur per jaar op een afstand van ongeveer tweemaal de totale hoogte (tiphoogte) van de windturbine ( met inbegrip van het gebouw waarop de turbine eventueel gemonteerd is).
Hierdoor kan men de hinder steeds als aanvaardbaar beschouwen indien er geen vreemde woningen binnen het op de schets (zie figuur 11) aangeduide gebied ten opzichte van de windturbine vallen.
Figuur 11: zone waarin geen vreemde woningen mogen vallen  Veiligheid  Kleine windturbines met horizontale as moeten voldoen aan de norm IEC 61400-2.
Men moet ook een certificatieattest van een geaccrediteerde instelling kunnen voorleggen.
Voor kleine windturbines met verticale as bestaat voorlopig nog geen specifieke Europese norm.
Zij dienen wel te voldoen aan de algemene veiligheidsnormen voor bouwconstructies en moeten gebouwd worden volgens de normen van een goede uitvoeringspraktijk.
Hoofdstuk 4: De energieopbrengst van kleine windturbines: een theoretische benadering  De energieopbrengst van een kleine windmolen is de belangrijkste factor in het onderzoek naar de rendabiliteit van kleinschalige windenergie.
Het is dan ook van cruciaal belang dat deze factor zo nauwkeurig mogelijk onderzocht wordt.
Uit de literatuurstudie is echter gebleken dat er heel wat misverstanden en onduidelijkheden bestaan rond deze energieopbrengst.
Producenten van kleine windmolens hebben de neiging om de opbrengstresultaten positiever voor te stellen dan ze in werkelijkheid zijn.
Daarnaast lopen de opbrengstresultaten op testvelden sterk uiteen.
Om deze redenen wordt er in dit onderzoek geopteerd voor een theoretisch ondersteund model dat toepasbaar is op al alle windmolens, ongeacht de locatie.
Later in dit onderzoek zullen de resultaten van de testvelden en de door leveranciers geleverde informatie wel uitgebreid worden getoetst aan dit model.
In deze theoretische benadering vertrekken we van een Weibull-verdeling om het windgedrag te simuleren.
Vervolgens wordt hieraan de opbrengstformule voor windenergie gekoppeld.
Ten slotte gaan we na wat het effect is van variatie in de verschillende parameters van het model op de energieopbrengst van kleinschalige windenergie.
4.1.
De Weibull-verdeling  Een gevaarlijke en incorrecte redenering om het vermogen en de opbrengst van een kleine windmolen louter te baseren op de jaarlijkse gemiddelde windsnelheid op de plaats waar de molen zal worden geplaatst.
Hiervoor zijn enkele voor de hand liggende redenen (Desanghere, 2010):  bij het berekenen van de gemiddelde windsnelheid wordt ook het (betrekkelijk groot) aantal uren waarbij de windsnelheid lager ligt dan 3,0 m/s betrokken.
Bij deze windsnelheden draaien de meeste turbines echter niet bij hogere windsnelheden plafonneert het maximaal gegenereerd vermogen van de turbine bij erg hoge windsnelheden wordt de turbine om veiligheidsredenen volledig uitgeschakeld  Omwille van deze redenen is de gemiddelde windsnelheid geen nuttige waarde om de jaarlijkse energieproductie van een kleine windturbine te voorspellen.
De correcte manier om deze energieproductie te voorspellen is aan de hand van een windverdeling.
Het gedrag van de wind op een bepaalde plaats, kan worden voorgesteld aan de hand van een windverdeling.
Deze windverdeling geeft per windsnelheid weer hoe vaak deze jaarlijks voorkomt.
De jaarlijkse windverdeling kan worden gemeten door middel van regelmatig uitgevoerde metingen.
Deze methode is echter duur en omslachtig.
De Weibull-verdeling maakt het mogelijk  om de jaarlijkse windverdeling te benaderen aan de hand van de gemiddelde jaarlijkse windsnelheid (Stannard & Bumby, 2006).
Uit onderzoek blijkt dat indien er op een correcte manier rekening wordt gehouden met de locatie, de Weibull-verdeling een zeer goede benadering geeft van het windgedrag (Naci Celik, 2002)  De kans, F(V), dat de windsnelheid groter is dan een bepaalde waarde, V, wordt gegeven door volgende formule.
Waarbij: C = schaalfactor n = vormfactor.
Voor een vlak terrein in West-Europa gebruikt men een vormfactor met waarde 2.
Hierdoor bekomt men een speciaal geval van de Weibull-verdeling, namelijk: de Rayleigh verdeling.
Dit impliceert volgende vergelijking (Musgrove, 2008).
Waarbij: Vmean = de gemiddelde jaarlijkse windsnelheid.
Als vergelijking [2] vermenigvuldigd wordt met het aantal uren in een jaar (8760 uren), bekomt men het aantal uren dat de windsnelheid hoger ligt dan een bepaalde waarde V. Dit brengt ons bij onderstaande vergelijking (Naci Celik, 2002).
De vergelijking geeft weer hoeveel uren per jaar de gemiddelde windsnelheid (Vmean ) boven een bepaalde waarde ligt.
De resultaten voortkomend uit vergelijking stellen ons dan ook in staat om te bepalen hoeveel uren per jaar de gemiddelde windsnelheid binnen een bepaald interval valt.
In dit onderzoek gebruiken we intervallen van 1 m/s, met als vertrekpunt 0 m/s en als eindpunt 20 m/s.
Deze intervallen worden in dit onderzoek voortaan "windsnelheidsintervallen‟ genoemd.
Energieopbrengst van een windturbine Om de energieopbrengst van een windturbine te bepalen, wordt gebruik gemaakt van volgende formule (Stannard & Bumby, 2006).
Waarbij: P = vermogen V = windsnelheid Cp = energiecoëfficiënt ρ = luchtdichtheid (= constante in dit model) A = oppervlakte waar de wind doorblaast  De jaarlijkse energieopbrengst per windsnelheidsinterval voor een bepaalde windmolen kan worden berekend door de uren per interval te vermenigvuldigen met vergelijking 4.
Indien we de verschillende energieopbrengsten per interval optellen, bekomt men de totale jaarlijkse energieopbrengst.Resultaten  We hebben de resultaten voor zowel particulieren als bedrijven samengevat in onderstaande tabellen.
Figuur 55 geeft per model de kans dat de netto contante waarde positief is onder drie verschillende gemiddelde windsnelheden.
Figuur 56 bevat de gemiddelde bijdrages aan de variantie van de netto contante waarde per parameter.
Figuur 55: overzicht P(NCW>0)  De resultaten in figuur 55 spreken niet in het voordeel van kleine windturbines.
Als investeerder zijn we op zoek naar rendabele investeringen met een laag (of liefst geen) risico.
Zulke investeringen vinden we alleen terug bij de modellen D, G & P en een gemiddelde windsnelheid van 5,5 m/s.
De percentages liggen gemiddeld lager bij bedrijven dan bij particulieren   Figuur 56: overzicht gemiddelde bijdrages aan variantie  Uit figuur 56 blijkt dat de energieopbrengst de grootste bijdrage levert aan de variantie van de netto contante waarde van de investeringen.
De huidige prijs van grijze stroom levert de tweede grootste bijdrage, gevolgd door de groeivoet van de prijs van grijze stroom.
Deze patronen gelden zowel voor particulieren als bedrijven en voor alle gemiddelde windsnelheden.
Wel merken we dat bij hogere gemiddelde windsnelheden de bijdrage aan de variantie van de energieopbrengst afneemt.
Zowel de huidige prijs van grijze stroom als de groeivoet levert een grotere bijdrage bij hogere gemiddelde windsnelheden.
We koppelen deze resultaten nu aan de resultaten uit de sensitiviteitsanalyse van hoofdstuk 4.
Het resultaat hiervan werd samengevat in figuur 57.
De gemiddeldes voor een particulier, een bedrijf en voor eender welke verbruiker werden ook berekend.
Deze resultaten zijn vervat in figuur 58.
Rotoroppervlak Particulier Bedrijf  Windsnelheid Terrein	 Energiecoëfficiënt Prijs grijze stroom Groeivoet grijze stroom	  Figuur 57: overzicht gemiddelde bijdrages aan variantie  Windsnelheid	  Rotoroppervlak Terrein	 Energiecoëfficiënt Prijs grijze stroom Groeivoet grijze stroom	  Figuur 58: overzicht gemiddelde bijdrages aan variantie per eindverbruiker  Uit figuur 57 en figuur 58 blijkt dat de windsnelheid en de huidige prijs van grijze stroom de grootste bijdrage leveren aan de variantie van de netto contante waarde.
Beide bijdrages schommelen rond 25%.
Ook het rotoroppervlak levert een aanzienlijke bijdrage van gemiddeld ongeveer 19%.
Het terrein en de groeivoet van de prijs van grijze stroom bepalen beide ongeveer 12% van de variantie.
De energiecoëfficiënt bepaalt slechts 4,22% van de variantie van de netto contante waarde.
Hoofdstuk 8: Conclusie  In dit hoofdstuk worden vooreerst de conclusies geformuleerd, gevolgd door enkele aanbevelingen en ideeën voor verder onderzoek.
Conclusies  In deze rubriek wordt het antwoord geformuleerd op de centrale onderzoeksvraag.
Deze luidde: "Welke mogelijkheden biedt kleinschalige windenergie in Vlaanderen?".
Kleinschalige windenergie vinden we terug onder de vorm van twee types kleine windturbines: Horizontale as windturbines en verticale as windturbines.
Beide werken volgens een eigen principe.
Ze hebben elk hun eigen voor- en nadelen.
Windenergie biedt enkele belangrijke voordelen ten opzichte van de traditionele fossiele brandstoffen.
Vooreerst heeft het een duurzaam karakter.
Het geniet tevens van een enorme omvang en goede bereikbaarheid.
Windenergie is ook niet onderhevig aan de aandelenmarkt en politieke instabiliteit.
Hiertegenover staan ook enkele nadelen van windenergie.
De voornaamste zijn: horizonvervuiling, geluidsoverlast, slagschaduw en het intermitterend karakter.
Deze nadelen kunnen een belangrijke rol spelen in de verdere ontwikkeling van (kleinschalige) windenergie in Vlaanderen.
Met de Omzendbrief LNE/2009/01 – RO/2009/01 Beoordelingskader voor de inplanting van kleine en middelgrote windturbines tracht de Vlaamse regering een eerste stap te zetten naar een degelijk juridisch kader voor kleinschalige windenergie.
Deze omzendbrief is echter van een niet-bindende aard.
Dit maakt dat de gemeenten vrij zijn hun eigen beleid te voeren op voorwaarde dat ze de stedenbouwkundige richtlijnen van de provincie respecteren.
Heel wat gemeenten staan echter weigerachtig tegenover kleinschalige windenergie.
De Vlaamse overheid raadt sowieso windmolens in woonomgevingen af.
De energieopbrengst van kleine windturbines wordt voornamelijk bepaald door de windsnelheid en het rotoroppervlak van de turbine.
Dit spreekt zeker niet in het voordeel van kleinschalige windenergie.
Het zijn net deze twee parameters die kleine windmolens onderscheiden van de grotere varianten.
Grote windturbines genieten van hogere windsnelheden door hun grotere ashoogte.
Ook hun rotoroppervlaktes zijn vele malen groter.
Ook binnen de kleine windturbines lopen de opbrengstresultaten sterk uiteen.
Dit is in de eerste plaats te wijten aan verschillende rotoroppervlaktes, maar ook de energie-efficiëntie van de turbines speelt hier een voorname rol.
Deze blijkt sterk te verschillen tussen de kleine windmolens.
Uit het onderzoek blijkt ook dat de energieopbrengst van kleine windturbines met een horizontale as hoger liggen dan deze met een verticale as.
Dit is voornamelijk te wijten een beter energie-efficiëntie.
Uit deze studie is ook gebleken dat de energieopbrengst van kleine windturbines vaak positiever wordt voorgesteld door de leveranciers en/of fabrikanten.
In realiteit blijkt de energieopbrengst vaak lager te liggen dan wordt beloofd.
Hier zou dan ook voor een internationale standaardmethode gepleit moeten worden.
Zo kan men de consument beter beschermen.
In de economische analyse analyseerden we de rendabiliteit van kleine windturbines voor zowel particulieren als bedrijven.
Deze opdeling werd gemaakt omdat bedrijven van extra steunmaatregelen kunnen genieten.
De resultaten uit de analyse zijn eerder teleurstellend.
Enkel bij een gemiddelde windsnelheid van 5,5 m/s kunnen drie types van kleine windturbines een positieve netto contante waarde garanderen.
Deze windsnelheid komt echter alleen in de kuststreek op een gunstig terrein voor.
Onder een gunstig terrein verstaan we open velden zonder bebouwing of bebossing.
Het zijn net deze terreinen die vaak worden gebruikt voor grootschalige projecten.
Kleine windturbines zouden een oplossing moeten bieden in streken waar geen ruimte is voor grote windmolens.
In deze streken laat de rendabiliteit te wensen over.
Opvallend is ook dat de rendabiliteit van kleine windturbines nog lager ligt voor bedrijven dan voor particulieren ondanks extra steunmaatregelen en de recuperatie van de BTW.
Dit is te wijten aan het feit dat bedrijven minder uitsparen aan grijze stroom.
De rendabiliteit van kleinschalige windenergie ligt voor landbouwbedrijven iets hoger dan voor andere bedrijven door de VLIF-subsidie.
Zelfs met een aanzienlijke verhoging van de prijs voor groenestroomcertificaten valt de economische haalbaarheid van kleine windturbines tegen.
De jaarlijkse energieopbrengst ligt gewoonweg te laag om optimaal te kunnen genieten van deze steunmaatregel.
De rendabiliteit van kleine windturbines wordt grotendeels bepaald door energieopbrengst.
De invloed van deze parameter ligt gemiddeld meer dan dubbel zo hoog als deze van de prijs van grijze stroom.
We kunnen besluiten dat momenteel kleinschalige windenergie weinig tot geen mogelijkheden biedt in Vlaanderen.
Enkel onder uitzonderlijke omstandigheden zoals een zeer hoge gemiddelde windsnelheid of een zeer hoge prijs voor grijze stroom kan een kleine windturbine een oplossing bieden.
Vele van de modellen waren zelfs in geen enkel van de basisoplossingen of scenario‟s economisch rendabel.
Beperkingen en aanbevelingen  In deze sectie worden de beperkingen van dit onderzoek geformuleerd en aanbevelingen voor verder onderzoek gemaakt.
In dit onderzoek werd het juridisch kader rond kleinschalige windenergie besproken.
Praktijkonderzoek omtrent dit onderwerp kan hier zeker een meerwaarde bieden.
Het bleek dat heel wat gemeenten weigerachtig staan tegenover kleinschalige projecten.
Onderzoek naar wat dit precies betekent voor iemand die een kleine windmolen wil plaatsen, kan interessant zijn.
Om de energieopbrengst van kleine windturbines te bepalen vertrokken we van een theoretisch model.
Eén van de relevante parameters van dit model was de energiecoëfficiënt.
Deze beschrijft het rendement van de turbine.
Een accurate schatting en invulling van deze parameter was echter moeilijk door het gebrek aan wetenschappelijke literatuur omtrent dit onderwerp.
Voor de invulling hiervan werd dan ook gebruikt gemaakt van praktijkresultaten.
Deze benadering is echter nogal kort door de bocht.
Ze is gebaseerd op een beperkt aantal resultaten en houdt tevens geen rekening met het feit dat het rendement van windturbines afhankelijk is van de windsnelheid.
Verder wetenschappelijk onderzoek naar het rendement van kleine windturbines is dan ook aangewezen.
Verder onderzoek naar de gemiddelde windsnelheid op een ashoogte van 10 meter lijkt me tevens interessant.
De gegevens hierover zijn voorlopig vrij beperkt.
Indien er meer locatiespecifieke gegevens voor handen zijn, kunnen we nauwkeuriger de rendabiliteit van kleinschalige windenergie voor een bepaalde locatie bepalen.
In economische analyse voor bedrijven werd gebruik gemaakt van een vereenvoudigd model.
In het kader van dit onderzoek leek het me niet opportuun om gebruik te maken van een gecompliceerder model met belastingen.
Zulk model kan volgens mij eventueel een meerwaarde bieden bij een bedrijfspecifiek onderzoek.
In de economische analyse werd gewerkt met een groeivoet voor de prijs van grijze stroom.
Deze groeivoet is gebaseerd op historische gegevens sinds de liberalisering van de energiemarkt in 2003.
Er is echter geen garantie dat de trend van de afgelopen jaren zich ook voortzet.
Ook hier zou dieper onderzoek naar de te verwachten trend van deze groeivoet zeer nuttig zijn.
Bijlage 1: Berekening jaarlijkse energieopbrengst   Bijlage 2: Opbrengstresultaten overige testvelden   Bijlage 3: Berekening economische rendabiliteit kleine windturbine voor een particulier  Bijlage 4: Berekening economische rendabiliteit kleine windturbine voor een bedrijf  Bijlage 5: Resultaten Monte Carlo analyse (jaarlijkse energieopbrengst)   Bijlage 6: Monte Carlo analyse (economische analyse): een voorbeeldWindenergie: de nadelen  Horizonvervuiling is één van de grootste discussiepunten omtrent windenergie.
De meningen hierover zijn echter verdeeld.
Tegenstanders menen dat windmolens het landschap verstoren.
Ze vrezen ook voor een negatieve impact op het toerisme in bepaalde natuurgebieden.
Het blijkt echter dat windmolenparken ook een extra groep gefascineerde toeristen aantrekt.
Voorstanders vinden een windmolen in het landschap dan weer niet storend.
Het is en blijft uiteraard een subjectief gegeven en hierdoor zullen de meningen over landschapsverstoring altijd verdeeld blijven.
Dit discussiepunt kan worden aangepakt door middel van twee verschillende strategieën: probeer de publieke opinie om te buigen of plaats de turbines uit het zicht.
De eerste aanpak betreft een traag proces met mogelijke slaagkansen op lange termijn.
De tweede werkt sneller, maar biedt enkel een oplossing op korte termijn (Pasqualetti, 200).
Één van de meest gebruikte oplossingen om horizonvervuiling te verminderen, zijn offshore windmolenparken.
Zoals de naam al doet vermoeden worden hierbij de windmolens op zee geplaatst buiten het zicht van de bevolking.
Deze methode heeft zijn waarde al bewezen, maar is niet mogelijk voor kleinschalige windenergie.
Ik vermoed dat horizonvervuiling nog een groter probleem vormt bij kleinschalige dan bij grootschalige windenergie.
Het is zoals eerder aangehaald niet mogelijk om te werken met offshore windmolens.
Kleine windmolens worden dichtbij het gebouw of toepassing geplaatst waar het energie voor moet opwekken.
Dit wil zeggen dat ze vaak in drukbevolkte en stedelijke gebieden moeten worden geplaatst en dus ook bij meer mensen in het oog zullen springen.
Windenergie op grote schaal kan daarentegen vaak gedecentraliseerd worden.
Zo worden deze molens vaak op industriezones of verlaten gebieden geplaatst (Pasqualetti, 2004).
Er bestaat veel discussie omtrent de relatie tussen windmolens en vogelsterfte.
Volgens het rapport Detailed Recommendations for Wind Energy kunnen vogels tijdens het vliegen in botsing komen met de turbines.
Ze kunnen ook dermate verstoord worden dat ze gebieden met windturbines mijden.
Om dit fenomeen tegen te gaan heeft men getracht de rotatiesnelheid van windmolens naar beneden te halen.
Op deze manier zouden de vogels de wieken beter moeten kunnen zien.
Indien de vogelsterfte door windmolens in perspectief wordt geplaatst, zien we dat dit zeker geen struikelblok mag zijn voor de opkomst van windenergie.
Zo doden glazen ramen jaarlijks 100 tot 900 miljoen vogels, katten doden er 100 miljoen, auto‟s en vrachtwagens 50 tot 100 miljoen, transmissielijnen tot 175 miljoen, landbouw 67 miljoen en de jacht 100 miljoen  (Curry & Kerlinger, z.d.).
Uit andere studies blijkt dat zelfs voor de introductie van traagdraaiende windmolens het aantal dode volgens per turbine lager lag dan twee per jaar (Null & Archer, 2008).
We kunnen deze kwestie in een nog breder perspectief plaatsen.
Indien we niet investeren in groene energie zullen de gevolgen voor de vogelpopulaties veel groter zijn.
Naast vogels zouden windmolens ook vleermuizen doden.
Ook hier bieden verticale turbines en traagdraaiende windmolens een oplossing (Provey, 2009).
Over het verband tussen kleine windmolens en vogelsterfte is tot nu toe zeer weinig bekend.
Onderzoek omtrent grootschalige windenergie heeft echter uitgewezen dat de meeste vogels hoger dan 50 meter vliegen tijdens hun trek.
Kleine windmolens zouden dus zeker geen probleem mogen zijn voor vogels tijdens hun trek.
Ik vermoed wel dat een ander probleem zich zou kunnen voordoen.
Zo zullen vogels die zich graag in de buurt van mensen schuilhouden wel last van kleine windmolens kunnen ondervinden.
Ik denk hierbij aan mussen, duiven, meeuwen, enz.
Verder onderzoek omtrent deze kwestie is echter welkom.
Geluidsoverlast blijft ook een hekelpunt bij windmolens.
Het ronddraaien van de wieken zorgt voor een zoemend geluid en kan als enerverend ondervonden worden indien men zich dicht bij een windmolen bevindt.
Dit vormt voornamelijk een probleem voor mensen die vlakbij windmolens wonen of werken en langere tijd worden blootgesteld aan het geluid.
Tragerdraaiende turbines produceren minder geluid en kunnen dus ook hier een oplossing bieden.
Toch zal er steeds een bepaald geluidsniveau blijven (Provey, 2009).
Men spreekt in sommige gevallen al van het "wind turbine syndrome".
Hierbij klagen mensen over hoofdpijn en neusbloedingen als gevolg van het geluid van windmolens.
In sommige gevallen dwong dit de slachtoffers te verhuizen.
De minimum afstand tussen woningen en turbines is bijgevolg in bepaalde landen omhoog getrokken (Null & Archer, 2008).
Ook in Vlaanderen bestaat er een wettelijk kader rond het akoestisch aspect van windmolens (Desanghere, 2010).
Geluidsoverlast is zowel bij kleine als grote windmolens een groot struikelblok.
Naast geluidsoverlast vormt slagschaduw ook voor een probleem voor omwonenden.
De lichtreflectie en slagschaduw van draaiende wieken kunnen voor hinder zorgen.
Slagschaduw en lichtreflectie vormen zowel bij kleine als grote windmolens een probleem.
Zo zal de schaduw of reflectie bij kleine windmolens minder ver reiken, maar de molens worden wel vaker in de directe leefomgeving ingeplant (Pasqualetti, 2004).
Een grote zorg onder de mensen is de veiligheid van windmolens.
Windturbines zijn uitgerust met een generator en worden dus als machines aanzien.
Hierdoor moeten ze voldoen aan de Europese machinenorm.
Dit zou de veiligheid van windturbines moeten garanderen (Desanghere, 2010).
Een andere hinderpaal van windenergie is zijn intermitterend karakter.
Dit wil zeggen dat de energiebron niet continu aanwezig is door factoren waar men geen controle over heeft.
Dit kan leiden tot tijdelijke verschillen tussen de energievraag en de actuele beschikbare windenergie.
Het windaanbod is vaak het laagst tijdens periode van grote energievraag zoals tijdens een hittegolf.
Een mogelijke oplossing voor dit probleem is Hydro-elektrische opslag.
Wanneer de energieopbrengst hoger ligt dan de energievraag wordt het elektriciteitsoverschot gebruikt om water naar hoger gelegen gebieden te pompen.
Later kan tijdens periodes waarin de vraag hoger ligt dan de productie, het opgeslagen water "losgelaten‟ worden om door middel van waterturbines elektriciteit op te wekken.
Op kleine schaal kan een netwerk van batterijen dienen als tijdelijke opslagplaats voor windenergie.
Bij andere energiebronnen kan dit intermitterend karakter vaak gecompenseerd worden door de verplaatsbaarheid van de energiebron.
Zo hoeft de ontginning en het gebruik van energiebronnen zoals steenkool en olie niet op dezelfde plaats te gebeuren.
De energie kan getransporteerd worden voor ze wordt ingezet.
Dit is bij windenergie onmogelijk (Null & Archer, 2008).Verticale as windturbines (VAWT)  Deze technologie vindt voornamelijk zijn toepassing bij kleine windmolens op enkele grote modellen na.
Verticale as windturbines gebruiken rechte of kromme bladen om de wind op te vangen.
De rotatie-as van zulke turbines staat loodrecht op de windrichting (Paraschivoiu, 2002).
Het ontwerp met verticale rotatie-as zorgt ervoor dat de turbine altijd in de juiste positie ten opzichte van de wind staat (Jadranke & ter Horst, 2007).
Ze zijn door hun ontwerp ook minder onderhevig aan turbulentie en komen dus beter tot hun recht in een bebouwde omgeving dan windturbines met een horizontale as.
De generator kan beneden aan de voet van de turbine opgesteld worden.
Dit biedt zowel voordelen bij het opzetten van de turbine als bij het onderhoud.
Figuur 5: illustratie verticale as windturbine  Er vallen twee grote groepen te onderscheiden binnen de turbines met een verticale as.
Het valt wel op te merken dat er ondertussen al heel wat variaties gebouwd zijn op beide types.
De variaties bevatten meestal enkele aanpassingen die de nadelen moeten weghalen en het rendement moeten verhogen (Desanghere, 2010).
De Savoniusturbine  De Savoniusturbine werd ontworpen door de Finse ingenieur Sigurd Savonius en werkt volgens het principe van de "drag‟.
De turbine draait rond door de directe voorwaartse druk op de rotorbladen uitgeoefend door de wind.
Voor elk rotorblad dat door de wind wordt voortgestuwd, is er ook een rotorblad dat een tegenwerkende kracht ondervindt van de wind.
Om er voor te zorgen dat de tegenwerkende kracht nooit groter is dan de voorstuwende kracht wordt er gebruik gemaakt van holle en bolle zijden (zie figuur 6).
De bolle zijde zal steeds meer wind vangen.
Een groot nadeel aan dit ontwerp is dat fysisch gezien de rotorbladen nooit een hogere tipsnelheid dan 21.5% van de windsnelheid kunnen halen.
Dit leidt tot een laag rendement (Laveyne, 2010).
Onderstaande figuur illustreert de werking van een Savoniusturbine.
De wind wordt aangegeven met "V‟, de draaiing met "ω‟ en de omtreksnelheid met "u‟.
Figuur 6: 'drag'-principe van de Savoniusturbine (Laveyne, 2010)  De Darrieusturbine  De Franse luchtvaartingenieur Georges Darrieus ontwierp in 1931 de Darrieusturbine.
Deze turbine werkt volgens het principe van "lift‟.
De specifieke vorm (airfoils) van de rotorbladen zorgt ervoor dat de wind net boven het rotorblad een hogere snelheid zal hebben dan deze net onder het rotorblad.
Hierdoor ontstaat er een onderdruk boven het rotorblad en wordt deze als het ware naar boven gezogen (zie figuur 7).
Dit principe stelt de bladen in staat een hogere snelheid te ontwikkelen dan de wind zelf.
Hierdoor ligt het rendement en dus ook de opbrengst van de Darrieusturbine hoger.
Deze turbine is niet zelfstartend omdat de rotorbladen al een bepaalde snelheid moeten hebben voor de "lift‟ gerealiseerd kan worden (Laveyne, 2010).
Onderstaande figuur illustreert de werking van een Darrieusturbine.
Figuur 7: 'lift'-principe bij de Darrieusturbine (Laveyne, 2010)  Bijzondere uitvoeringen van horizontale as windturbines  Naast HAWT‟s en VAWT‟s bestaan er ook enkele speciale uitvoeringen van windturbines.
Deze hebben zowel kenmerken van windturbines met een verticale as als van windturbines een horizontale as.
Windenergie  Windenergie in Vlaanderen  In 2008 produceerde Vlaanderen 1949 GWh aan hernieuwbare elektriciteit.
Dit komt neer op 3,2% van de totale geproduceerde elektriciteit in Vlaanderen.
De hernieuwbare energie was afkomstig van biomassa (60%), windenergie (17,2%), biogas (12%), organisch afval (9%), zonne-energie (1,7%) en waterkracht (0,2%).
Deze gegevens werden bekend gemaakt in de renewable energy review voor België.
Figuur 8: hernieuwbare energie in Vlaanderen in GWh (Renewabele energy review)  Windenergie: de voordelen  Naast windenergie bestaan er nog tal van andere energiebronnen.
Wat onderscheidt windenergie nu net van al deze andere bronnen?
We gaan op zoek naar de voornaamste voor- en nadelen die windenergie ons biedt.
Er wordt ook extra aandacht geschonken aan kleinschalige windenergie.
Windenergie is "propere energie".
Indien het als substituut voor fossiele brandstof wordt gebruikt, zorgt dit voor een vermindering van de milieuvervuiling en CO2-uitstoot (Ministerie van de Vlaamse Gemeenschap, 2005).
Belangrijke opmerking hierbij is wel dat de productie van windmolens wel een milieubelastend proces is en dus steeds in rekening moet worden gebracht (Fleck & Huot, 2009).
Windenergie is ook duurzaam.
Het is energie waarover de mensheid voor onbeperkte tijd kan beschikken en waarbij, door het gebruik ervan, het leefmilieu en de mogelijkheden van de toekomstige generaties niet worden benadeeld.
De omvang en bereikbaarheid van wind maken van windenergie een zeer aantrekkelijke energiebron.
Het wereldwijde windaanbod wordt geraamd op 72 terawatt.
Dit komt overeen met 35 keer de globale elektriciteitsvraag en 6 keer de totale energievraag op aarde.
De totale energievraag bevat naast elektriciteit ook verwarming, transport en andere vormen van energieverbruik (Null & Archer, 2008).
Het vinden van wind is een relatief eenvoudig proces.
In tegenstelling tot fossiele of nucleaire brandstof vereist het geen boortorens, seismisch materiaal of geigertellers.
Men moet enkel op zoek gaan naar plaatsen waar de wind sterk genoeg is.
Deze gebieden vertonen bovendien een aantal gemeenschappelijke eigenschappen (Pasqualetti, 2004).
Windenergie is niet onderhevig aan de aandelenmarkt en politieke instabiliteit.
Het is een "gratis" brandstof en zal nooit per vat geprijsd kunnen worden (Null & Archer, 2008).
Dit zorgt voor een verminderde afhankelijkheid van de olieproducerende landen (van den Akker, 2007).
Kleinschalige windenergie gaat hier nog verder in.
Deze toepassing stelt de eigenaar in staat om volledig onafhankelijk energie op te wekken en deze te gebruiken.
Dit biedt ongetwijfeld mogelijkheden op afgelegen gebieden met een bepaalde energiebehoefte.BEDRIJFSECONOMISCHE WETENSCHAPPEN   master in de toegepaste economische wetenschappen: handelsingenieur: technologie-, innovatie- en milieumanagement   Masterproef De opportuniteiten van kleinschalige windenergie in Vlaanderen.
Masterproef voorgedragen tot het bekomen van de graad van master in de toegepaste economische wetenschappen: handelsingenieur , afstudeerrichting technologie-, innovatie- en milieumanagement   master in de toegepaste economische wetenschappen: handelsingenieur: technologie-, innovatie- en milieumanagement   Masterproef De opportuniteiten van kleinschalige windenergie in Vlaanderen.
Door de forse stijging van de wereldwijde energieconsumptie, moet er dringend gezocht worden naar oplossingen die beantwoorden aan de stijgende energievraag.
Deze oplossingen kunnen gevonden worden in alternatieve energiebronnen.
Deze dragen niet enkel bij tot het beantwoorden van de energievraag, maar elimineren ook vele negatieve neveneffecten van het gebruik van fossiele brandstoffen.
Eén van de meest voor de hand liggende alternatieve energiebronnen is windenergie.
Grootschalige windenergie heeft reeds zijn nut bewezen in de huidige samenleving.
Over kleinschalige windenergie is daarentegen nog maar weinig bekend.
Toepassingen ervan zijn dezer dagen dan ook nog zeer schaars.
In deze eindverhandeling onderzoeken we de rendabiliteit van kleinschalige windenergie.
We beperken ons onderzoek hierbij tot de regio Vlaanderen.
Al zullen vele conclusies kunnen worden doorgetrokken naar andere gebieden.
In het eerste hoofdstuk wordt een inleiding gegeven.
Hierin wordt de huidige situatie besproken om zo een duidelijker beeld te krijgen van het probleem.
In hoofdstuk twee wordt de centrale onderzoeksvraag geformuleerd.
Deze wordt vervolgens geconcretiseerd aan de hand van een aantal deelvragen.
Deze vragen vormen het vertrekpunt van dit onderzoek.
Hoofdstuk drie licht de belangrijkste aspecten rond windenergie toe.
We bespreken de verschillende soorten kleine windturbines.
We bekijken in dit hoofdstuk ook de huidige stand van zaken op het gebied van windenergie in Vlaanderen, aangevuld met de belangrijkste voor- en nadelen van deze techniek.
Er wordt ook dieper ingegaan op het juridisch kader rond kleinschalige windenergie.
In hoofdstuk vier start het effectieve onderzoek.
In dit hoofdstuk onderzoeken we de energieopbrengst van kleine windturbines.
Omdat hier controverse over bestaat, wordt er veel aandacht besteed aan dit onderdeel.
In dit hoofdstuk benaderen we de energieopbrengst op een theoretische manier om objectiviteit te garanderen.
Hoofdstuk vijf koppelt de resultaten uit hoofdstuk vier aan de praktijk.
Aan de hand van resultaten afkomstig van testvelden in Europa wordt hier de energieopbrengst verder onderzocht.
Dit hoofdstuk tracht tevens een beter beeld te geven van de huidige markt wat betreft kleine windturbines.
Ook analyseren we hier de transparantie van deze markt.
Hoofdstuk zes behandelt de kosten en baten van kleine windturbines.
We bespreken hier eerst de verschillende kosten die gepaard gaan bij de aanschaf en eventueel onderhoud van een kleine windturbine.
Vervolgens lichten we de relevante kosten toe.
Ten slotte gaan we dieper in op de steunmaatregelen voor zowel particulieren als bedrijven.
De effectieve economische analyse vindt plaats in hoofdstuk zeven.
We gebruiken hierbij ons theoretisch model uit hoofdstuk vier voor de bepaling van de energieopbrengst.
Dit wordt vervolgens gekoppeld aan de kosten, baten en steunmaatregelen uit hoofdstuk zes.
We onderzoeken hier de rendabiliteit van kleinschalige windenergie in Vlaanderen.
Dit doen we zowel voor particulieren als bedrijven.
Het afsluitende hoofdstuk, hoofdstuk acht, omvat het algemene besluit.
In de conclusies worden de resultaten betreffende de centrale onderzoeksvraag besproken.
Voorts worden er enkele aanbevelingen en ideeën voor verder onderzoek voorgesteld.
Hoofdstuk 1: Inleiding  De exponentiële bevolkingsgroei heeft als gevolg dat de vraag naar energie steeds groter wordt.
Op dit moment bedraagt het wereldwijde energieverbruik meer dan 15 terawatt (Carr, 2008).
Men verwacht dat dit cijfer tegen 2030 verdubbeld zal zijn.
Om aan deze energievraag te kunnen blijven voldoen, moet er naar duurzame oplossingen worden gezocht.
Volgens de statistical review of World energy 2009 wordt op dit moment 85% van alle energie gehaald uit fossiele brandstoffen zoals steenkool, aardgas en aardolie.
Het probleem hierbij is echter dat deze energiebronnen uitgeput geraken.
Daarbij zijn ze ook nog eens zeer milieubelastend.
Om deze redenen is men steeds meer genoodzaakt om op zoek te gaan naar alternatieve energiebronnen.
De meest bekende vormen van duurzame energiebronnen zijn: windenergie, zonne-energie, bio-energie en energie uit water.
Ook in België is er dringend nood aan investeringen in "groene energie".
Meer nog, België scoort opmerkelijk slecht op het gebied van duurzame energie in vergelijking met zijn omliggende landen.
Het stond in 2007 onderaan de lijst van de 27 EU-landen met een aandeel groene energie van slechts 4,2%.
De doelstellingen die uitgaan van het EU-klimaatplan stellen dat in 2010 België een aandeel van 6% moet halen.
Tegen 2020 zou dit aandeel moeten worden opgevoerd tot 13%.
Deze gegevens werden bekend gemaakt in het Milieurapport Vlaanderen in 2007.
Men kan dus stellen dat België nog heel wat werk voor de boeg heeft.
Windenergie kan een zeer belangrijke rol spelen in de omschakeling naar een groen energiebeleid.
Om energie uit wind te halen, heb je geen fossiele brandstof nodig, en stoot je dus ook geen schadelijke gassen uit.
Windmolens kunnen dus een belangrijke bijdrage leveren aan de vermindering van de CO²-uitstoot en het broeikaseffect.
Het is tevens een zeer betrouwbare energiebron en levert een zichtbaar bewijs van duurzaam ondernemen en maatschappelijke betrokkenheid.
In het tweede volume van Wind Energy - The Facts werd er onderzoek gedaan naar de kosten en prijzen van windenergie.
De kostprijs van windenergie is de laatste jaren sterk gedaald en daalt nog steeds door technologische ontwikkelingen.
Men verwacht dat deze trend zich ook in de toekomst verder zet.
De kostprijs ligt echter nog steeds hoger dan deze bij fossiele brandstoffen.
Andere welbekende nadelen van windmolens zijn horizonvervuiling en geluidshinder.
Wereldwijd bedraagt het potentieel aan windenergie 72 terawatt, ofwel 5 keer zoveel als het globale energieverbruik (Archer, 2005).
Het overgrote deel van dit potentieel blijft voorlopig echter onbenut, zowel in België als wereldwijd.Horizontale as windturbines (HAWT)  Dit type vinden we zowel bij grote als kleine windmolens terug.
Horizontale as windturbines vangen de kinetische energie op door middel van een rotor, vergelijkbaar met een propeller.
De rotatie-as loopt parallel met de richting van de wind (Paraschivoiu, 2002).
Het grootste nadeel aan dit soort windmolens is dat ze telkens opnieuw naar de optimale stand (wieken naar de wind toe) moeten zoeken bij wijzigingen in de windrichting (Jadranke & ter Horst, 2007).
Dit proces noemt men "kruien‟ en kan passief (door middel van windvanen) of actief (door middel van een kruimotor) gebeuren.
De complexiteit van het ontwerp van een windturbine met horizontale as ligt hierdoor hoger dan bij de turbines met een verticale as.
Figuur 1: illustratie horizontale as windturbine  Turbines met een horizontale as behalen momenteel een groter rendement dankzij drie verschillende elementen (Desanghere, 2010):  De masthoogte bij windturbines met een horizontale as is vaak groter dan het type met de verticale as.
Hierdoor bevindt de turbine zich op grotere hoogte en geniet het van hogere gemiddelde windsnelheden.
De turbines werken volgens het "liftprincipe‟, wat leidt tot een hoger rendement.
Er is op geen enkel moment een rotorblad die een kracht uitoefent tegengesteld aan de windrichting.
Dit is wel het geval bij windmolens met een verticale as.
Iedere wiek genereert dus gedurende de volledige omtrek arbeid.
Er worden drie verschillende generatoren gebruikt bij windturbines met horizontale as.
Hieronder volgt een korte bespreking van deze drie types.
DC-generator  Deze generatoren vinden we vooral terug bij zeer kleine windturbines.
Het is het minst gebruikte type.
De generator wordt rechtstreeks aan de rotor gekoppeld.
De opgewekte energie wordt in een batterij opgeslagen.
Het grote voordeel aan dit type generator is dat het een zeer eenvoudig systeem betreft.
Het rendement ligt echter zeer laag (Laveyne, 2010).
Figuur 2: DC-generator  Permanente magneet synchroon generator (PMSG)  De synchrone generator is momenteel het meest voorkomende type voor kleine windturbines.
De generator wordt ook hier rechtstreeks aan de rotor gekoppeld.
Door deze rechtstreekse koppeling is de frequentie van de opgewekte spanning sterk afhankelijk van het toerental van de rotor.
Via een omvormer wordt een mooie 50 Hz golf gedestilleerd.
Het grote voordeel van dit model is dat het een degelijke output genereert bij een groot bereik aan windsnelheden (Desanghere, 2010; Laveyne, 2010).
Figuur 3: PMSG  Asynchrone generator  Dit type vinden we voornamelijk terug bij kleine windturbines met een groot vermogen en bij middelgrote turbines.
De asynchrone generator biedt het grote voordeel dat het een constante 50 Hz wisselspanning genereert.
Voor een optimale werking vereist dit type wel een hoog toerental.
De rotorbladen kunnen dit vereiste toerental niet halen.
Om deze reden maakt men gebruik van een speciale overbrenging.
Deze zet het lager toerental van de wieken om in een hoger toerental voor de inductiegenerator.
Deze overbrenging zorgt wel voor extra gewicht, een lager rendement  en meer geluidsproductie.
Na de generator wordt nog een softstarter geplaatst om spanningspieken tijdens de opstart te reduceren (Desanghere, 2010).
Figuur 4: asynchrone generatorHoofdstuk 2: Probleemstelling  De toepassingen van windenergie kunnen worden opgedeeld in twee categorieën.
De eerste categorie omvat alle toepassingen en projecten op grote schaal.
Hierbij denken we voornamelijk aan grote windmolenparken die instaan voor de stroomopwekking van een hele groep huishoudens.
Daartegenover staan de kleinschalige windmolens.
Kleine windturbines zijn turbines met een tiphoogte tot maximaal 15 meter en een relatief klein vermogen.
Ze zijn bedoeld voor particulieren in de buurt van of in stedelijke gebieden, maar ze kunnen in principe op iedere locatie geplaatst worden.
In deze eindverhandeling zal verder worden ingegaan op deze kleinschalige toepassingen van windenergie.
Windenergie kan dus een belangrijke rol spelen in onze zoektocht naar een groen en duurzaam energiebeleid.
Vandaag de dag wordt slechts 0,7% van de energie in België uit windenergie gehaald (Couder, Verbruggen, Wustenberghs & Defrijn, 2007).
Deze projecten bestaan bijna uitsluitend uit grote windmolenparken.
Naar de toekomst toe zouden er steeds meer van deze grootschalige projecten komen, zowel onshore als offshore.
Over kleine windturbines is echter nog maar zeer weinig bekend.
De toepassingen ervan zijn dan ook zeer schaars.
Het is maar de vraag of kleine windmolens kunnen opboksen tegen de talloze nieuwe ontwikkelingen op gebied van duurzame energieopwekking.
Zonnepanelen kennen de laatste jaren een enorme opkomst.
Voornamelijk dankzij een goede rendabiliteit en een vrijgevig subsidiesysteem.
Grote windmolenparken hebben hun betrouwbaarheid en economisch nut reeds bewezen en worden dan ook meer en meer gebruikt.
Bij de rendabiliteit van kleine windmolens worden echter nog grote vraagtekens geplaatst.
In deze eindverhandeling wordt er op zoek gegaan naar de mogelijkheden en beperkingen van windenergie op kleine schaal.
Het onderzoek zal zich hierbij beperken tot de regio Vlaanderen.
Centrale onderzoeksvraag  Zoals hierboven reeds aangehaald werd, is België genoodzaakt om forse inspanningen te leveren op het gebied van groene energie om de Europese doelstellingen te halen.
Er zijn verschillende technologische instrumenten die hiervoor kunnen worden aangewend.
Eén van deze instrumenten is windenergie op kleine schaal.
Er is echter nog niet veel bekend over deze technologie.
Binnen deze eindverhandeling zal getracht worden deze leemte op te vullen.
Dit brengt ons bij de centrale onderzoeksvraag:  Wat zijn de opportuniteiten van kleinschalige windenergie in Vlaanderen?
Deelvragen  De centrale onderzoeksvraag zal geconcretiseerd worden aan de hand van een aantal deelvragen.
Voor de deelvragen geldt uiteraard ook dat het onderzoek zich geografisch beperkt tot Vlaanderen.
De vijf deelvragen: Bestaat er een degelijk juridisch kader voor windenergie op kleine schaal?
Welke opbrengstresultaten mogen we verwachten van kleine windturbines?
Wat is de huidige rendabiliteit van windenergie op kleine schaal?
Wat zijn de grootste beperkingen van kleinschalige windenergie en wat zijn hier mogelijke oplossingen voor?
Welk potentieel biedt windenergie in Vlaanderen?
Hoofdstuk 3: Literatuurstudie  Wind  Wind is stromende lucht ten gevolge van temperatuursverschillen op aarde.
Deze temperatuursverschillen hebben twee oorzaken.
Enerzijds zorgt de stand van de zon ervoor dat de lucht rond de evenaar warmer is dan de lucht bij de polen.
Anderzijds is in de zomer de lucht boven land warmer dan deze boven de zee.
In de winter is dit andersom omdat water de warmte beter vasthoudt.
Lucht die verwarmd wordt, zet uit.
Doordat de omringende koudere lucht deze uitzetting belemmert, zal binnen de warmere lucht de druk stijgen.
Lucht heeft de neiging zich steeds te verplaatsen van gebieden met hogere luchtdruk naar gebieden met lagere luchtdruk.
Deze luchtverplaatsing wordt ervaren als wind.
De windrichting kan bepaald worden aan de hand van isobaren.
Dit zijn lijnen die plaatsen met gelijke luchtdruk met elkaar verbinden.
Er zijn echter nog twee factoren die wind "verstoren".
In de eerste plaats heeft de draaiing van de aarde een effect op de windrichting.
Ten tweede zorgen obstakels op het land voor een remmende kracht.
Deze kracht beïnvloedt zowel de windsnelheid als de windrichting (Westra & Tossijn, 1981).
Windturbines  Windturbines hebben als doel om op een praktische manier kinetische energie uit de atmosfeer op te vangen en om te zetten naar mechanische of elektrische energie.
Windturbines kunnen worden opgedeeld in twee grote groepen: horizontale as windturbines (HAWT) en verticale as windturbines (VAWT).
Deze twee categorieën worden hieronder toegelicht (Paraschivoiu, 2002).
De energieopbrengst van windturbines wordt grotendeels bepaald door het rendement van de turbine.
Het rendement van windturbines wordt uitgedrukt aan de hand van de "energy capture coefficient‟ (Stannard & Bumby, 2006), ook wel "turbine power coefficient‟ genoemd (Milivojevic & Stamenkovic, 2010).
Deze parameter geeft weer hoeveel energie er uit de wind kan gehaald worden.
Het geeft de verhouding weer tussen de energie die de wind bevat en hoeveel er van deze energie omgezet wordt tot bruikbare energie.
Het theoretisch maximum is door de wet van Betz vastgesteld op 59,3% (Milivojevic & Stamenkovic, 2010).
In de komende hoofdstukken gebruiken we de term "energiecoëfficiënt‟ voor deze parameter.
Windenergie zonder wieken   Auteur: ir. Dhiradj Djairam, High Voltage components and Power Systems   Wind als energiedrager  Windenergie is van alle tijden en eigenlijk heeft het een onmiskenbare invloed gehad op de ontwikkeling van de wereldbevolking.
Sinds de tijd dat de ontdekkingsreizigers nieuwe werelddelen ontdekten met hun zeilschepen tot de periodes van het droogleggen van land, zoals bijvoorbeeld de Nederlanders gedaan hebben met de welbekende polders, is er geen aspect in de maatschappij onberoerd gelaten door een effect dat eigenlijk niets anders is dan luchtverplaatsing van hoge druk naar lage druk.
Tegenwoordig wordt windenergie voornamelijk gebruikt om elektrische energie op te wekken en de meesten zullen bekend zijn met de conventionele windturbines die door het hele land geplaatst zijn.
Deze windturbines wekken energie op doordat de rotorbladen de windenergie omzetten in een draaiende beweging.
Deze draaiende beweging wordt door een generator weer omgezet in elektrische energie.
In Nederland wordt 1581 MW geleverd door de gezamenlijke windturbines, iets minder dan een procent van de totale energiebehoefte.
Het kabinet wil dit vergroten tot 6000 MW in 2020.
De voordelen van windenergie spreken eigenlijk voor zich.
Het is schoon, er hoeft geen brandstof voor verbruikt te worden, de wind wordt altijd weer aangevuld met "nieuwe" wind en de wind zelf is gratis.
Er kleven echter ook nadelen aan de huidige vorm van energiewinning uit de wind.
Een van de belangrijkste nadelen is het feit dat de kosten voor de aanleg en onderhoud relatief hoog zijn en daarom zijn hier in Nederland nog steeds subsidiemaatregelen nodig om windenergie te stimuleren.
Verder zijn er andere nadelen als horizonvervuiling, geluidsoverlast, de aanwezigheid van slagschaduw en het schadelijke effect op de vogelmigratie.
De hoge kosten worden voor een groot deel veroorzaakt door het feit dat er veel onderhoud gepleegd moet worden aan de windturbines vanwege slijtage.
Deze slijtage ontstaat weer door de draaiende beweging van de rotor.
Als deze draaiende beweging uit het conversieproces weggenomen zou kunnen worden, dan is er belangrijke bron van slijtage en dus een belangrijke bron van onderhoudskosten geëlimineerd.
EWICON  Met deze gedachte in het achterhoofd is in de afgelopen 3 jaar de elektrostatisch windenergie converter, EWICON in het kort, ontwikkeld.
Het principe berust op het feit dat de beweging van positief geladen deeltjes tegen de richting van een elektrisch veld een verhoging van de elektrostatische energie van het deeltje met zich meebrengt, zie Figuur 1.
In het geval van de EWICON worden er geladen deeltjes gecreëerd die losgelaten worden in een elektrisch veld.
De wind zal deze deeltjes transporteren tegen de richting van het aangelegde elektrische veld, waardoor de elektrostatische energie zal stijgen.
Uiteindelijk zullen deze deeltjes weer opgevangen worden door een 'collector ', die opgeladen zal worden.
Hier kan dan een elektrische belasting op aangesloten worden.
Met deze methode is de tussenstap met een draaiende rotor overbodig geworden.
Verder heeft de EWICON ook andere voordelen: Conventionele windturbines zijn zeer lawaaiig, vergelijkbaar met het geluidsniveau van voorbijgaand verkeer op een snelweg.
Omdat er geen bewegende onderdelen zijn, zal de EWICON relatief geluidloos zijn werk kunnen doen.
Conventionele windturbines zijn vanwege de draaiende beweging gebonden aan een circulair windoppervlak.
Een groter vermogen kan dus alleen verkregen worden door een toename van de rotordiameter.
Een EWICON zou in principe in slechts één van de twee dimensies verlengd hoeven te worden.
Hierdoor is het denkbaar dat een EWICON als een lange extra verdieping op een flatgebouw kan worden geplaatst.
geladen deeltjes en keuze van medium  Een belangrijke vraag is natuurlijk wat er precies gebruikt wordt als geladen deeltje.
In theorie kan elk object, dat elektrische lading kan vasthouden én vatbaar voor de wind is, gebruikt worden als ladingdrager in de EWICON.
Sterker nog, er zijn zelfs experimenten uitgevoerd waarbij tafeltennisballetjes dienst deden als de geladen deeltjes.
Het nadeel was echter dat zo'n tafeltennisbal relatief weinig lading kan vasthouden en dat er dus flinke aantallen nodig zijn om een significant effect te bewerkstelligen.
Er is dus een methode nodig, die op een energie-efficiënte manier veel deeltjes kan produceren met een hoge lading.
Figuur 2.
Een opname van het sproeiproces met EHDA.
De lichtere strepen in het midden stellen de grotere druppels voor, terwijl de mist er omheen de kleinere druppels voorstellen.
Eén techniek die hier erg geschikt voor blijkt, is een elektrische sproeimethode, electrohydrodynamic atomisation (EHDA, ook wel bekend als electrospray), waarbij een vloeistof onder de invloed van een sterk elektrisch veld wordt opgebroken tot kleine geladen druppeltjes (diameter ~ 1µm), zie Figuur 2.
Dit elektrische veld wordt aangelegd door verschillende elektroden op hoogspanning te zetten, variërend van 2 kV tot 14 kV.
Het blijkt dat met EHDA er relatief weinig energie en vloeistof nodig zijn om het creëren van geladen druppels efficiënt te laten verlopen.
In theorie kan elke vloeistof gebruikt worden als sproeimedium, maar aangezien de EWICON een duurzame en dus voor velen ook milieuverantwoordelijke rol gaat spelen, ligt het voor de hand om water te kiezen.
Er ontstaat echter een probleem bij het gebruik van water als sproeivloeistof voor EHDA.
Dit heeft te maken met de oppervlaktespanning, die bij water veel hoger ligt dan bij andere gangbare vloeistoffen.
Waar dit op neerkomt, is dat water zich veel moeilijker laat opbreken in kleine geladen druppels.
Dit heeft als gevolg dat het elektrische veld significant hoger moet zijn om te sproeien met EHDA.
Hiervoor moesten de elektroden op hogere spanningen gezet worden en dat bracht zodanige complicaties met zich mee dat effectief sproeien met water nagenoeg onmogelijk was.
Om toch te kunnen werken en onderzoeken aan een EWICON systeem, werd er besloten om tijdelijk als sproeimedium een mengsel van 70% water en 30% ethanol te gebruiken.
Ethanol is namelijk met een lagere oppervlaktespanning van 2.0•10-2 Nm-1 veel geschikter voor EHDA dan water met 7.2•10-2 Nm-1.
Resultaten  Dit mengsel is met succes gebruikt in een implementatie van het EWICON systeem, waarbij er uiteindelijk een positief rendement behaald is.
Hierbij is er gemeten met verschillende windsnelheden variërend van 4 m/s tot 14 m/s, waarbij is gebleken dat het uitgangvermogen van de EWICON dan ook toeneemt en dat de EWICON dus met succes gebruik maakt van de toename in windvermogen.
In absolute waarde zijn de vermogens nog in de orde van milliwatts, maar het is belangrijk om te realiseren dat er gewerkt wordt met windoppervlaktes van enkele tientallen cm2.
Hier is dus ook maar voor enkele tientallen aan milliwatts aan windvermogen in opgeslagen.
Toekomst  Uiteindelijk moeten er twee belangrijke punten gerealiseerd worden om de EWICON een haalbaar alternatief voor de conventionele windturbine te laten zijn: de EWICON zal geschikt gemaakt moeten worden voor het gebruik van water.
In de laatste paar maanden is hier flinke vooruitgang in geboekt en momenteel is er een systeem ontworpen dat gedemineraliseerd water redelijk effectief kan versproeien.
Hierdoor is het mogelijk dat het rendement nu licht positief is, waar het eerst zeer negatief was.
Verdere optimalisatie van het nieuwe systeem door middel van simulaties en experimenten moet ervoor gaan zorgen dat EHDA met water vergelijkbare resultaten geeft als EHDA met water/ethanol.
De EWICON zal uiteindelijk opgeschaald moeten kunnen worden naar windoppervlaktes vergelijkbaar met conventionele turbines, welke nu al varieren van 50 tot 10.000 m2.
Als eerste aanzet zal er gewerkt worden aan een prototype met een oppervlakte van enkele vierkante meters.
Het onderzoek naar de EWICON heeft in ieder geval laten zien dat het een interessant alternatief kan zijn naast de conventionele draaiende windturbine.
En misschien zal over een niet al te lange tijd het straatbeeld wel lijken op onderstaande impressie.
Looptijd  Eerst wordt een precontractuele fase afgesproken.
Sommigen spreken over een optiecontract of een contractbelofte.
Dit wil zeggen dat u als eigenaar er akkoord mee gaat dat de betrokken firma op uw eigendom de mogelijke inplanting van een windturbine voorziet.
De firma doet daarvoor alle mogelijke stappen.
Er is nog geen zekerheid over het resultaat.
Wordt er geen vergunning afgeleverd dan gaat het contract niet door.
Bij niet-realisatie van het project wordt geen enkele vergoeding of schadevergoeding aan de eigenaar betaald als dit niet werd besproken (zie 3.3 onbeschikbaarheidsvergoeding).
Voor deze fase voorziet men een periode van 4 à 5 jaar, eventueel verlengbaar met 2 jaar.
Opgelet, vanaf de ondertekening is men gebonden door dit contract!
Voor de echte contractuele fase, kunnen er verschillende periodes overeengekomen worden.
De maximumtermijn ligt wettelijk vast op 50 jaar.
De duurtijd loopt met andere woorden tussen 0 en 50 jaar.
Wel kunnen partijen besluiten deze te verlengen.
Er zijn contracten waarin een duurtijd wordt voorgesteld van 20 jaar, verlengbaar met een periode van 20 jaar.
Bij vernieuwing van het contract kan er opnieuw onderhandeld worden over de voorwaarden.
Er zijn contracten waarbij een duurtijd van 25 jaar of zelfs 40 jaar voorgesteld wordt.
Gedurende de duurtijd van het contract ligt de overeengekomen vergoeding vast.
Er kan niet opnieuw onderhandeld worden over een andere vergoeding.
Onderhandel voor ondertekening van het contract.
Het contract loopt ten einde bij het verstrijken van de overeengekomen duurtijd.
Het is evenwel mogelijk voor de eigenaar om bv na 10 jaar het contract op te zeggen evenwel mits schadevergoeding te betalen.
Wanneer de verwerver van het opstalrecht ophoudt te bestaan door bijvoorbeeld faillissement of ontbinding en vereffening van de vennootschap, kan in een bepaling voorzien worden dat het opstalrecht eveneens verloren gaat.
Dergelijk beding maakt het de opstalhouder moeilijker om zijn rechten over te dragen of te hypothekeren.
Hij zal moeilijk een kredietverstrekker vinden die hem een hypothecair krediet zal toestaan zonder een verzaking door de grondeigenaar aan dit beding ten opzichte van de te vestigen hypotheek.
Zoals in 3.7 uiteengezet kan het dan ook aangewezen zijn een correctie in te bouwen met betrekking tot de constructies en een vergoeding te bepalen wanneer in gevolge de vervulling van deze ontbindende voorwaarde de opstalrechten vervroegd zou eindigen, bijvoorbeeld in de loop van de eerste zeven of tien jaar na de aanvang van de overeenkomst.
Hoe een contract beëindigen?
Bij het einde van de overeenkomst dient de firma het perceel in zijn oorspronkelijke staat te herstellen.
Dring er op aan dat gestipuleerd wordt dat de volledige diepte (die bv 4 meter diep kan zijn) die in gebruik genomen werd volledig opgeruimd wordt en terug hersteld in oorspronkelijke staat.
In de meeste contracten wordt gestipuleerd dat de bodem slechts tot een diepte van 1,5 meter wordt hersteld.
Bij het einde is de grondeigenaar in principe een vergoeding verschuldigd jegens de opstalhouder.
Conventioneel kan men hiervan afwijken.
Wanneer de constructie bij het einde van de levensduur geen waarde meer heeft, zal men geen vergoeding verschuldigd zijn.
Een en ander kan contractueel vastgelegd worden.
Men zal er ook voor zorgen dat men bepaalt wat er gebeurt met de opstallen als er vervroegd een einde komt aan de opstal.
Contractueel zal vaak vastgelegd worden dat de eigendom als een vage grond dan wel als een eigendom met de constructies dient te worden teruggegeven.
Specifiek voor dit recht van opstal in verband met windturbines zal er veelal bepaald worden dat alle opstallen verwijderd moeten worden bij het verstrijken van de duurtijd, behoudens andersluidend akkoord.
Wanneer er geen vergoeding verschuldigd is en/of wanneer de constructies verwijderd moeten worden bij het einde van het opstalrecht, is het nuttig te bepalen of deze regel eveneens van toepassing is wanneer het opstalrecht vóór het verstrijken van de voorziene termijn een einde neemt (bijvoorbeeld in geval van ontbinding van de overeenkomst wanneer een van de partijen zijn verbintenissen niet nakomt of als gevolg van een uitdrukkelijk ontbindende voorwaarde (bv.
in geval van faillissement van de opstalhouder).
In dergelijk geval – bijvoorbeeld bij faillissement van de opstalhouder– kan het onredelijk zijn dat de grondeigenaar de constructies zonder vergoeding verwerft wanneer de opstal slechts enkele jaren heeft geduurd en de betreffende constructies nog nieuw zijn.
Kritische succesfactoren  Het is u wellicht opgevallen dat windturbines in Vlaanderen niet talrijk aanwezig zijn en dat ze de laatste tijd ook niet echt als paddenstoelen uit de grond verrijzen niettegenstaande de uitdaging om in 2020 13% hernieuwbare energie in Vlaanderen te bereiken.
Daarnaast gaat het ook meestal om dezelfde windturbineprojectontwikkelaars die projectaanvragen indienen en projecten realiseren.
Het gaat namelijk om grote investeringen waarbij een project van idee tot realisatie 3 à 4 jaar in beslag neemt.
Er moeten heel wat effecten bestudeerd en onderbouwd worden in de lokalisatienota.
Eén en ander heeft ook te maken met het feit dat Vlaanderen stedenbouwkundig erg versnipperd is en een relatief dicht bevolkt is.
De resterende open ruimte wil men nu zoveel mogelijk vrijwaren en zelfs versterken.
Als basis hanteert de Vlaamse regelgeving inzake ruimtelijke ordening het principe van de gedeconcentreer de bundeling.
Om verdere versnippering van de open ruimte te vermijden betekent dit voor windturbines dat ze zoveel mogelijk samen moeten ingepland worden onder de vorm van clusters (waardoor solitaire windturbines niet toegelaten zijn) en deze op zich gebundeld moeten worden bij stedelijke gebieden en kernen van het buitengebied.
Grote windturbines van 2 tot 3 MW bereiken een tiphoogte tot 150 m dewelke een aanzienlijke impact hebben op het hoofdzakelijk vlak en laag landschap.
Steeds moet de schaal (hoogte en grootte) van een windturbineproject getoetst worden met de draagkracht van de aanwezige ruimtelijke infrastructuur en landschap.
Daar waar de open agrarische ruimte reeds grondig is aangetast door grootschalige infrastructuren zoals autosnelwegen, grote waterwegen, regionale bedrijventerreinen, enz.
of een combinatie van deze, kunnen windturbines ook mee gebundeld worden.
Deze bundeling houdt in dat de windturbines zo dicht mogelijk en geordend dienen aan te sluiten bij deze infrastructuur rekening houdende met de nodige afstand regels voor de veiligheid.
Sinds 2009 kunnen hernieuwbare energieprojecten in agrarisch gebied toegelaten worden zonder de procedure van een ruimtelijk uitvoeringsplan te moeten doorlopen.
Hierdoor werd het eenvoudiger en sneller om een windprojectaanvraag in te dienen in agrarisch gebied.
Niettemin moet er nog steeds voldaan worden aan het bundelingprincipe en moeten een aantal effecten op mens, natuur, veiligheid, luchtvaart, enz.
in een lok alisatienota zijn beschreven.
Windturbines in open agrarisch landschap die nergens bij aansluiten blijven uitgesloten.
Ten opzichte van vreemde woningen dient minimaal een afstand van 250 m in acht genomen te worden om in eerste instantie te voldaan aan de geluidseisen.
Vervolgens mag er maar maximaal 30 uren slagschaduwhinder zijn per jaar voor woningen en kantoren in de omgeving.
Rond militaire en burgerlij ke radars en installaties, luchthavens kunnen windturbines in een bepaalde straal verboden zijn of kunnen er hoogtebeperkingen opgelegd worden.
In deze gebieden zal een aparte studie erkend door de luchtvaartautoriteiten aan de orde zijn.
Niettegenstaande windturbines in agrarisch gebied geclusterd en gebundeld kunnen worden, zijn windturbines vaak uitgesloten wegens de nabije ligging van bescher mde landschappen en monumenten, natuurgebieden en aanwezige vogelvliegroutes in het gebied.Onbeschikbaarheidsvergoeding.
Wanneer een opstalovereenkomst afhankelijk is van een opschortende voorwaarde voor het bekomen van de nodige stedenbouwkundige en administratieve vergunningen, kunnen dergelijke vergunning een tijd in beslag nemen.
Het is niet ongebruikelijk dat hiervoor een derving of onbeschikbaarheidsvergoeding wordt overeengekomen wat met zich meebrengt dat de rechthebbende van het betrokken perceel niet in de mogelijkheid was om over het perceel te beschikken.
De eigenaar wordt bijvoorbeeld na de ondertekening van een voorwaarderlijke toekenning van een opstalrecht de mogelijkheid ontzegd nog te verkopen of een andere recht toe te staan aan derden, terwijl er onzekerheid bestaat omtrent de afloop van de voorwaardelijke verbintenis, met name het al dan niet bekomen van de vergunningen.
Om het evenwicht te herstellen kan een onbeschikbaarheidsvergoeding nuttig zijn.
Opstal houdt het recht in om werken en constructies op iemand anders grond in te planten.
Dit impliceert dan ook dat het perceel vrij van gebruik moet zijn.
Dit zal niet het geval zijn als de betrokken oppervlakte verhuurd of verpacht is.
De grondeigenaar zal met respect voor zijn plichten de gebruiker in de onderhandelingen dienen te betrekken dan wel ervoor te zorgen dat er rechtsgeldig een einde komt aan het betreffende huurcontract om zo de aanwending van het perceel aan de opstalhouder toe te staan.
De overeenkomst dient ook een aantal verplichte stedenbouwkundige vermeldingen op te nemen die voorgeschreven zijn door de Vlaamse Codex Ruimtelijke ordeningen.
Naargelang de gemeente waarin het betrokken perceel gelegen is, zal veelal een stedenbouwkundig uittreksel vereist zijn.
Het bodemdecreet moet eveneens nageleefd worden.
Een bodemattest is in principe eveneens vereist evenals de weergave van de inhoud in de overeenkomst.
Voor risicogronden gelden bijzondere regels inzake onderzoek en eventuele sanering.
Worden deze voorschriften niet nageleefd dan kan de overeenkomst nietig verklaard worden.
De overeenkomst kan ook overdrachtsbeperkingen voor de opstalhouder voorschrijven.
Dit houdt in dat er een beperking opgelegd wordt voor de houder van het opstalrecht om dit recht over te dragen aan een derde.
Op die manier wordt een persoonlijke band gecreëerd met de opstalhouder en kan dit recht niet buiten de toestemming van de grondeigenaar om vervreemd worden zodat de grondeigenaar steeds weet wie houder van de opstallen, dito constructies, is.
Een soortgelijke oplossing kan erin bestaan te bedingen dat bij vervreemding de oorspronkelijke opstalhouder solidair gehouden blijft met de nieuwe verkrijger tot alle verbintenissen in de erfpachtakte bevat.
Ook omgekeerd kan het nuttig dan wel wenselijk zijn dat de opstalhouder er belang bij heeft een persoonlijke band te hebben met de eigenaar van de grond.
In die zin kunnen gelijkluidende overdrachtsbeperkingen voor de grondeigenaar contractueel vastgelegd worden.
Daarmee samenhangend kan een verbod opgenomen worden om de goederen te hypothekeren.
Een verbod tot hypothekeren kan nuttig zijn om te voorkomen dat de grondeigenaar geconfronteerd zou worden met een nieuwe opstalhouder die minder kredietwaardig is of minder stipt zijn verplichtingen zou naleven.
Volledigheidshalve zal men ook bedingen opnemen ter explicitering van de regeling in verband met het betalen van belastingen en taksen.
Het kan gewenst zijn een recht van voorkoop te bedingen in het voordeel van de opstalhouder wanneer de grondeigenaar de grond zou verkopen of in het voordeel van de grondeigenaar wanneer de opstalhouder zijn rechten zou verkopen.
Andere punten die onder de aandacht kunnen gebracht worden naar aanleiding van het afsluiten van een opstalovereenkomst zijn verzekeringen, onteigening, bodemverontreiniging, waarborgen, fiscale aspecten in verband met inkomstenbelastingen, BTW enz.
Bankwaarborg voor afbraak  Het is belangrijk om een bankwaarborg in uw contract op te nemen en dit kan vooral van pas komen bij een faillissement van de exploitant.
Bijvoorbeeld voor 3 windturbines €1000 per jaar voor afbraak voorzien.
Range van vergoedingen  Zowel voor het recht van opstal als voor de erfdienstbaarheden (overdraaien van de wieken, recht van doorgang,…) die gevestigd worden, wordt er een jaarlijkse vaste vergoeding afgesproken, die jaarlijks aangepast wordt volgens de gezondheidsindex en contractueel wordt vastgelegd.
Deze vergoedingen verschillen van firma tot firma.
De aangeboden vergoeding is hoog.
Er zijn verschillende elementen die mee spelen in het bepalen van de hoogte van de vergoeding.
Zo houdt men onder meer rekening met de ligging van het perceel (kadering binnen het Vlaams/ provinciaal beleid, afstand tot het hoogspanningsnet, limiterende factoren), de windsnelheid, de toegankelijkheid van het perceel, de oppervlakte die ingenomen wordt, het aantal turbines.
In een zelfde omgeving kan dus een gelijkaardige prijs worden onderhandeld of u kan laten opnemen in het contract om met terugwerkende kracht de prijs naar een zelfde niveau te onderhandelen.
De grootorde van de vergoeding kan zoals reeds gezegd verschillen, niet alleen van perceel tot perceel, maar ook van firma tot firma.
Zo zien we contracten die spreken over een jaarlijkse vergoeding van € 8.000 over € 12.500 tot € 20.000 (of meer) en dit dus voor het vestigen van een recht van opstal (plaatsing windturbine).
Er circuleren ook contracten die spreken over een minimum vergoeding per MW (€5000-€15 000 per MW).
Dit kan eventueel nog gekoppeld worden aan de opbrengsten van de windturbines (stroomproductie, groene stroom certificaten).
Indien u een perceel bezit waarover de wieken draaien van de turbine, dan kan de jaarlijkse vergoeding gaan van € 2.000 tot € 2.500 en meer.
Bepaalde firma's voorzien ook een vergoeding voor het verlies van premies, oogst of mest.
Opgelet, deze vergoeding is belastbaar.
De vergoeding wordt pas uitbetaald vanaf de start van de werken.
In de voorafgaande fase wordt dus nog niet betaald indien hier geen afspraken rond werden gemaakt (zie 3.3 onbeschikbaarheidsvergoeding).
Gaat het contract niet door, is er geen enkele vergoeding verschuldigd.
Ook voor de pachter wordt een vergoeding voorzien.
Indien het perceel in kwestie verpacht is, dient de eigenaar er voor te zorgen dat ook de pachter uitdrukkelijk akkoord gaat met de inplanting van de windturbine.
De verschillende contracten voorzien in een document waarbij de pachter ook voor akkoord ondertekent.
De vergoeding die toekomt aan de pachter kan bv 25% bedragen van de vergoeding die aan de eigenaar toekomt.
De eigenaar dient de firma te verwittigen wanneer de pacht eindigt of wanneer de pacht overgedragen wordt.Belang van maatschappelijk draagvlak  Een maatschappelijk draagvlak creëren is onontbeerlijk bij de ontwikkeling van windturbineparken.
Niet alleen verhoogt een lokaal draagvlak de kansen op slagen voor een specifiek project, het is tevens onmisbaar wil men op Vlaams, Belgisch of Europees niveau van windenergie een belangrijke energiebron maken.
Een maatschappelijk draagvlak moet je vooral creëren.
Dit kan op verschillende manieren, maar een cruciale factor is goede communicatie en participatie.
Want onbekend is onbemind.
Wil je bouwen aan een draagvlak naar de mensen toe, dan moet je hen heel veel uitleg geven over waar je als projectontwikkelaar mee bezig bent.
Die uitleg kan gebeuren via infovergaderingen maar ook door diverse andere activiteiten.
Zo namen diverse projectontwikkelaars bijvoorbeeld deel aan de Open Bedrijvendag 2010.
Elk jaar leiden de gidsen honderden mensen rond in het windpark.
Ze komen uit scholen, organisaties of bedrijven.
Veel projectontwikkelaars maken er een punt van eer van om overal contactgegevens te vermelden zodat iedereen met zijn vragen weg kan.
Sommige projectontwikkelaars kiezen ervoor om lokaal actief te zijn.
Ze blijven in eerste instantie in de regio omdat de inplantingplaatsen vaak bezocht moeten worden en ook voor administratieve dingen die naar een gemeentehuis leiden, contacten met grondeigenaars of mensen uit de buurt.
Dat alles is gemakkelijkst als dat op een boogscheut van de zetel is van de projectontwikkelaar.
De windturbines worden dus eerst gezet in de nabije regio waar men de situatie best kent.
Op die manier doet een projectontwikkelaar weinig projecten, maar ze willen ze wel goed doen.
Daarnaast zijn er projectontwikkelaars die via de structuur van een coöperatie het lokale draagvlak vergroten.
Enerzijds verwerft de projectontwikkelaar kapitaal voor investeringen in hernieuwbare energie.
Anderzijds biedt het mensen de mogelijkheid om van nabij betrokken te zijn door mede-eigenaar te worden van het bedrijf.
Geïnteresseerden worden met andere woorden coöperant.
Sommige projectontwikkelaars verkopen groene stroom aan hun coöperanten.
Deze genieten van scherpe prijzen plus nog een jaarlijks dividend.
Dit komt dus neer op een deelname in de winst.
Windturbine contracten  Wat is een recht van opstal?
In de windturbinecontracten wordt o.a. een recht van opstal afgesloten.
Het recht van opstal is een rechtsfiguur die ervoor zorgt dat men voor onroerende goederen een horizontale splitsing van het eigendomsrecht tot stand brengt.
Er ontstaat een splitsing tussen de grond enerzijds en de gebouwen en de werken uitgevoerd door de opstalhouder anderzijds.
De werken of opstallen horen toe aan de opstalhouder.
De grond blijft toebehoren aan de grondeigenaar.
Het opstalrecht dateert uit de periode van de herenigde Nederlanden waar de opzet erin bestond de industrialisatie en nijverheid te stimuleren.
Het vindt zijn oorsprong in de Wetten van 10 januari 1824.
De wettekst zelf is in oud Nederlands geschreven.
Het voordeel van het recht van opstal is dat de investeerder van de opstallen of constructies niet in de grond dient te investeren en zijn middelen kan concentreren in de op te richten constructies.
De grondeigenaar kan een vergoeding bekomen voor de terbeschikkingstelling van zijn grond.
Deze vergoeding kan eenmalig, periodiek of anders gespreid zijn.
In de praktijk zien wij wel dat het recht van opstal eerder aangewend wordt voor overeenkomsten van korte duur met betrekking tot gronden zonder gebouwen.
Burger rechtelij ke aspecten en aandachtspunten  Projectontwikkelaars van windturbines gebruiken vaak toetredingscontracten, dat wil zeggen contracten die eenzijdig werden opgesteld en die u in theorie te nemen of te laten heeft.
Bij de redactie van deze contracten is dan ook vooral rekening gehouden met de belangen van de toekomstige exploitant, hetgeen echter nog niet meteen hoeft te betekenen dat deze contracten enkel in het nadeel van de grondeigenaar of pachter zouden zijn.
We proberen hierna toch een aantal aspecten op te lijsten die van belang zijn voor een evenwichtig contract waarbij beide partijen zich gelukkig kunnen voelen.
We volgen hierbij de klassieke volgorde van zulke contracten.
Voorwerp en locatie  De plaats waar de windturbine(s), bijhorende infrastructuur en dienstwegen zullen geplaatst worden, moet zo nauwkeurig mogelijk gespecificeerd worden in het contract.
Dit kan in het contract via opgave van perceelsnummer en oppervlakte maar vermits het meestal om een deel van een perceel zal gaan, is een bijgevoegde kadastrale legger met aanduiding of inkleuring van de exacte inplantingplaatsen meestal noodzakelijk.
Meestal worden de definitief vergunde plannen aan de latere notariële akte gehecht zodat er geen discussie is.
Uiteraard dient ook het aantal turbines, hun grootte en vermogen alsmede de omvang van de bijhorende "infrastructuur" (bv.
elektriciteitscabine, ..) te worden gespecificeerd, met opgave van de maximale oppervlakte(s) in m².
Recht van opstal en erfdienstbaarheden  Beide zakelijke rechten moeten worden voorzien.
Naast een recht van opstal (zie 3.1) worden ook erfdienstbaarheden gevestigd: dit zijn zakelijke rechten die een eigenaar van een zgn.
"lijdend erf" verleend ten gunste van de eigenaar van een naburig erf, het "heersend erf".
Courante voorbeelden in dit verband zijn: Recht van toe- en doorgang: verharde toegangswegen mogen voorzien en onderhouden worden door de exploitant; recht van ondergrondse en/of bovengrondse inname: de toestemming tot het ondergronds of bovengronds aanleggen van elektriciteit- en/of datakabels, leidingen enz.
; een recht van overslag: waarbij de toestemming wordt verleend tot het overzwaaien van de wieken van de turbine over (een deel van) zijn "lijdend" erf, met inbegrip van geluid en slagschaduw.
Vergunningen  De exploitant zal de conform de vigerende wetgeving noodzakelijke bouw- en milieuvergunningen moeten aanvragen in eigen naam en op zijn kosten.
De exploitant zal hierbij de toepasselijke rechtsregels respecteren zoals bijvoorbeeld de omzendbrieven die hierover bestaan.
Opschortende voorwaarde  De overeenkomst wordt altijd afgesloten onder de opschortende voorwaarde dat alle nodige attesten en vergunningen voor bouw en exploitatie bekomen worden binnen een bepaalde tijdsperiode, bijvoorbeeld binnen de twee jaar.
Worden deze niet bekomen binnen de opgegeven tijdsperiode kan bepaald worden dat: de overeenkomst automatisch ten einde komt; de overeenkomst kan worden opgezegd door beide partijen; ze automatisch verlengd wordt bij gebrek aan opzeg, eventueel gekoppeld aan betaling door de exploitant van een bepaald bedrag per verlengd jaar, dit als een soort van schadevergoeding voor de grondeigenaar.
Wanneer alle nodige attesten en vergunningen in orde zijn, verbinden partijen zich ertoe om samen naar de notaris te gaan teneinde de genoemde zakelijke rechten te laten opnemen in een authentieke akte.
Na overschrijving van deze akte op het hypotheekkantoor zijn deze rechten ook tegenstelbaar aan derden (zie ook 3.3).
Vergoedingen  De vergoedingen die door de exploitant aan de grondeigenaar en in voorkomend geval de pachter zullen betaald worden, kunnen van tweeërlei aard zijn: forfaitaire bedragen afhankelijk van het aantal en de aard van de rechten die worden verleend.
De bedragen verschillen doorgaans naargelang men pachter of eigenaar is.
Er kunnen vergoedingen voorzien worden per turbine, elektriciteitscabine, voor overdraaiende wieken (slagschaduw), onder- en bovengrondse innamen, enz.
De vergoedingen worden meestal jaarlijks uitbetaald.
Deze bedragen worden logischerwijze geïndexeerd; een percentage van de inkomsten gegenereerd door de windturbine.
Deze inkomsten kunnen voorkomen uit enerzijds de verkoop van de geproduceerde stroom en anderzijds de verkoop van groene stroom- of CO2-certificaten.
Het is echter aangewezen hierbij een minimum te hanteren, bijvoorbeeld op basis van de gemiddelde opbrengst van een windturbine met eenzelfde vermogen.
De exploitant neemt verder ook alle kosten en taksen die betrekking hebben op het perceel in kwestie te zijnen laste, inclusief onroerende voorheffing.
Bouw  De bouwwerkzaamheden mogen de activiteiten van de grondeigenaar zo weinig mogelijk hinderen en moeten daarom ruime tijd op voorhand worden gecommuniceerd.
Uiteraard moet de exploitant instaan voor alle bouwkosten en ook de nodige veiligheidsmaatregelen treffen.
Indien men voor de bouw gebruik zal maken van een 'tijdelijk' werkvlak is best een maximumtermijn af te spreken.
De exploitant zal tenslotte zijn verantwoordelijkheid moeten erkennen voor elke vorm van schade die door de bouwwerkzaamheden zou veroorzaakt worden en daartoe de nodige verzekeringen afsluiten.Exploitatie  Onder deze rubriek is het belangrijk te bepalen dat de exploitant aansprakelijk zal zijn voor elke vorm van schade veroorzaakt door de exploitatie gedurende de duur van het contract.
De exploitant zal daartoe idealiter een verzekeringspolis afsluiten.
Duur – opzeg – afbraak  Hier wordt de duurtijd van het contract beschreven vanaf de datum van het verlijden van de notariële akte tot het verstrijken van de eindduur, bijvoorbeeld twintig jaar vanaf voltooiing der bouwwerken, of vroeger in het geval de één van de vereiste vergunningen zou vervallen.
De mogelijkheid te verlengen bij het verstrijken van de eindduur kan worden voorzien mits wederzijds akkoord van de partijen op dat moment.
Het kan interessanter zijn voor de grondeigenaar dat de overeenkomst automatisch vervalt vermits in dat geval voor de toekomst een hernegociatie mogelijk is, wellicht aan interessantere voorwaarden (bv.
indien gestegen energieprijzen).
Meestal wordt ook in een opzegmogelijkheid voorzien voor beide partijen na het verstrijken van een bepaalde minimumduur.
Na beëindiging van de overeenkomst moet er ook worden voorzien wat er zal gebeuren met de turbine en bijhorende installatie: ofwel voorziet men dat de exploitant de volledige installatie met toebehoren zal wegnemen op eigen kosten binnen x-aantal tijd, bijvoorbeeld 6 maanden.
De exploitant heeft hierbij de verplichting het terrein terug te brengen in de oorspronkelijke toestand.
Het kan aangewezen zijn ter beoordeling daartoe voor de bouwwerken foto's te nemen van de locatie en deze op te nemen in een door beide partijen ondertekende plaatsbeschrijving.
Het is eveneens belangrijk dat de exploitant het terrein hersteld tot x-aantal meter onder het maaiveld gelet op ondergrondse leidingen en dergelijke meer.
ofwel kan ook worden voorzien dat de grondeigenaar het recht zal hebben de installatie over te nemen tegen een bepaalde of bepaalbare prijs.
In het bijzonder zou men ook moeten voorzien wat er gebeurt in het scenario van een mogelijk faillissement van de exploitant.
Idealiter zal de curator een overnemer vinden die in de rechten en plichten treedt van de gefailleerde exploitant.
Indien dit echter niet het geval is, zal de volledige installatie moeten afgebroken worden: de curator zal echter zelden over de nodige financiële middelen beschikken om dit te realiseren.
Vandaar dat het interessant kan zijn vanwege de exploitant een bankgarantie te bedingen.
Deze zou dan iets ruimer kunnen worden geformuleerd namelijk ter dekking van alle mogelijke verplichtingen die de exploitant zou kunnen hebben ten aanzien van de grondeigenaar, inclusief een mogelijke vergoeding voor de afbraak van de installatie ten laste van de exploitant, al dan niet na faillissement.
Aansprakelijkheid  Het is logisch te bepalen dat vergunningsaanvraag, bouw en exploitatie volledig op kosten en risico van de exploitant zullen gebeuren.
Bijgevolg moet ook voorzien worden dat de exploitant jegens de grondeigenaar of pachter volledig aansprakelijk zal zijn voor alle mogelijke rechtstreekse of onrechtstreekse schade die zou veroorzaakt worden door bouw of exploitatie.
Belang van notariële a kte en contractregistratie  De wet rond recht van opstal is zeer beperkt en beslaat slechts negen artikelen.
Zij laat veel ruimte voor persoonlijke invulling van diverse aspecten die verbonden zijn aan het opstalrecht.
De praktijk leert dat in de materie van windturbines de opmaak van de notariële akte vergeten wordt.
De notariële akte is niet alleen verplicht.
Het gebrek aan dergelijke overeenkomst creëert ook grote nadelen.
Of anders gesteld de notariële akte biedt een heel aantal voordelen voor de contractspartijen.
Een notariële akte bezit uitvoerbare kracht die gelijkgesteld wordt aan een rechterlijke uitspraak die in kracht gewijsde gegaan is.
Dit betekent dat de persoon die bijvoorbeeld de betaling wenst te ontvangen met een notariële akte een omslachtige invorderingsprocedure uit de weg kan gaan en onmiddellijk een deurwaarder kan aanspreken.
De notariële akte heeft een sterke bewijskracht.
Een dergelijke akte houdt een volledig bewijs in van hetgeen erin vervat is.
De feiten en vaststellingen die de notaris doet en de verklaringen die de notaris akteert kunnen niet meer ontkend worden tenzij er een rechtstreekse strafrechtelijke procedure wegens valsheid in geschrifte ingesteld wordt, hetgeen een zware tegenbewijslast met zich meebrengt voor hij die de bewering uit.
Zo kan een probleem opduiken bij een onderhandse akte wanneer de betrokkene zijn handtekening ontkent.
De erfgenamen kunnen bij overlijden van een contractspartij zich vergenoegen met de bewijslast van een handtekening ten laste te leggen van de tegenpartij.
Het komt dan aan de persoon toe die de overeenkomst wil uitgevoerd zien de handtekening van de medecontractpartij te bewijzen, dan wel dat deze door de bevoegde persoon getekend werd.
Dit brengt niet zelden kosten en tijdverlies met zich mee en houdt soms onbegonnen werk in.
Als de handtekening van de overeenkomst of de inhoud ervan vastgesteld is door een notaris in een notariële akte, dan kan de handtekening niet meer betwist worden.
Van belang is ook de verzekerde bewaring.
Dit houdt een zekere geruststelling voor de betrokken partijen in die niet bevreesd hoeven te zijn.
Telkens kunnen partijen een nieuw authentiek afschrift ontvangen dat gelijkwaardig is aan het origineel.
De Opstalwet schrijft de verplichting van de overschrijving letterlijk voor.
De authenticiteit is ook vereist voor de bekendmaking of overschrijving in de registers van Hypotheekkantoor.
Dit mechanisme zorgt ervoor dat ten aanzien van alle derden het opstalrecht tegenstelbaar is.
Dit betekent ook dat de grondeigenaar of diens rechtsopvolgers ter goeder of kwader trouw niet andermaal rechten kan toekennen op dit perceel.
De derde zou via de registers te weten komen dat dergelijk recht niet nogmaals kan toegekend worden.
Ook omgekeerd kan de opstalhouder, eens de vereiste overschrijving van de akte plaatsvond in het betrokken register van het hypotheekkantoor, rechten toestaan op het opstalrecht zoals een hypotheek vestigen.
Alleen notariële akten worden aanvaard voor overschrijving op het Hypotheekkantoor wegens hun hoge graad van vertrouwen die de wet en de praktijk aan die akten toekennen.
De opstalovereenkomsten worden dikwijls afgesloten met de last voor de opstalhouder een constructie op te richten of andere bijzondere werken in casu de oprichting van windturbines uit te voeren.
Men zal in de akte deze verplichtingen omschrijven in verband met het voorwerp van het in opstal gegeven goed en van de op te richten opstallen, onder meer: verwijzen naar al bestaande plannen, schetsen en bestekken.
Vestigen van erfdienstbaarheden en nagaan naar de gevolgen van en voor bestaande erfdienstbaarheden; een termijn bepalen i.v.m.
de aanvang en de beëindiging van de werken; vermelden dat de werken worden bekostigd door de opstalhouder en worden uitgevoerd onder zijn verantwoordelijkheid en conform de vereiste goedkeuringen van de stedenbouw en administratieve overheden; voorzien in het feit dat voor alle wijzigingen aan de plannen en de gebouwen de goedkeuring van de grondeigenaar vereist is.
Registratieplicht en mutatie op registratiekantoor en kadaster.
Wordt de opstalovereenkomst in een notariële akte vervat dan volgt daar een automatische registratie van de akte op.
De diensten van kadaster en registratie zorgen ervoor dat de nodige kadastrale aanpassingen plaatsvinden zodat de correcte rechthebbende van de constructies gekend is.
Daaruit volgt dat de grondeigenaar de aanslag voor de onroerende voorheffing zal ontvangen voor de grond en de opstalhouder voor het betrokken opstal.
Is de overeenkomst definitief dan wordt ook het registratierecht van 0,2% op de opstalvergoeding opvorderbaar (dit percentage wordt berekend op de opstalvergoeding die eenmalig is dan wel gecumuleerd wordt en aangevuld dient te zijn met de andere lasten in hoofde van de opstalhouder.
Wanneer deze niet uit de akte blijkt, moet deze expliciet vermeld worden in een fiscale verklaring in of onderaan de akte).
De vestiging of overdracht van een opstal is tevens een verplicht te registreren akte binnen de termijn van vier maanden.
Bij die gelegenheid moeten ook de registratierechten betaald worden.
Deze zijn in de regel betaalbaar door de opstalhouder maar ook de grondeigenaar kan aangesproken worden door het registratiekantoor en is hoofdelijk gehouden.
Een recht van opstal kan overeengekomen worden met of zonder tegenprestatie.
Wanneer een tegenprestatie wordt overeengekomen zal men oog hebben voor de aanvang en beëindiging van de betalingsmodaliteiten, voor de eventuele garanties voor de betaling, de periodiciteit die gepaard gaat met een lopende opdracht of domiciliëring via overschrijving op een door de grondeigenaar aan te duiden rekening, de indexering, ….Een grote windturbine op uw erf?
Uw vragen over windenergie: een antwoord!
Doelstelling van deze publicatie  Situatieschets  Binnen en buiten de zoekzones aangeduid door de provincies en het Windplan Vlaanderen voor windturbineparken komen projectontwikkelaars regelmatig over de vloer bij landbouwers om opstalcontracten af te sluiten.
Door het ondertekenen van een contract van recht van opstal geeft de landbouwer de toestemming aan de projectontwikkelaar om een windturbine op zijn gronden op te richten.
De landbouwer krijgt hiervoor een jaarlijkse vergoeding.
Zowel bij het POVLT (afdeling energie, www.enerpedia.be) als bij Boerenbond (Innovatiesteunpunt voor Land- en Tuinbouw, www.innovatiesteunpunt.be) kloppen landbouwers aan om advies in te winnen over de contracten van de projectontwikkelaars.
Technische vragen over de turbines zelf komen ook aan bod.
Er worden heel wat vragen gesteld rond de fiscale gevolgen van deze jaarlijkse inkomsten uit het opstalrecht.
De projectontwikkelaars hebben hieromtrent ook al vragen gesteld.
Door de veelheid aan mogelijke opstalcontracten en onduidelijkheid over de fiscale gevolgen hiervan is er nood aan objectieve informatie zodat de landbouwer met kennis van zaken dergelijk contract kan ondertekenen.
De projectontwikkelaar zelf kan dan ook de contracten beter duiden.
Om op bovenstaande vragen een objectief antwoord te formuleren, is expertise op verschillende domeinen vereist.
Daarom vonden POVLT en Boerenbond (Innovatiesteunpunt voor Land- en Tuinbouw) het zeer zinvol om een expertgroep te initiëren en hieromtrent een objectieve publicatie uit te brengen.
In deze publicatie wordt basisinformatie gegeven die later door de expertgroep nog dieper kan uitgewerkt worden.
Het is dus een geheel die verder organisch zal groeien volgens de vragen en noden die voortvloeien uit de praktijk.
Doelgroep  Iedereen die in contact komt met rechten van opstal voor grote windturbines, zowel de landbouwer als de projectontwikkelaar, wensen wij met deze publicatie objectief te informeren.
Wat is windenergie?
Windpotentieel in Vlaanderen  Vlaanderen is een goed windgebied.
Daarom vormt windenergie een belangrijk aandeel van de hernieuwbare energiebronnen in Vlaanderen.
Er zijn al meer dan 150 windturbines.
Samen produceren de windturbines op land ongeveer 387 GWh of 387.000.000 kWh (VREG, 2009).
De meeste windturbines staan opgesteld langs bestaande lijninfrastructuren zoals waterwegen, autosnelwegen, dijken,… De hoeveelheid elektriciteit die een windturbine opwekt, is sterk afhankelijk van de locatie: in het binnenland is de productie lager dan aan de kust, waar een turbine dan weer minder produceert dan op zee (offshore).
We halen ongeveer 3000 vollasturen op zee en ongeveer 1500 vollasturen in Limburg.
In dat opzicht is het potentieel voor België beperkt in vergelijking met landen met een lange kustlijn.
Windenergie op zee is een federale materie.
De mogelijkheden voor Vlaanderen situeren zich dus langs de kustlijn (korte kustlijn en redelijk volgebouwd).
Verdere mogelijkheden voor windenergie in Vlaanderen situeren zich in het binnenland.
Windenergie kan een belangrijke bijdrage leveren aan onze energievoorziening en heeft tevens als voordeel dat de energie decentraal geproduceerd wordt waardoor minder hoogspanningslijnen nodig zijn.
Productie van hernieuwbare energie is internationaal een belangrijke economische activiteit geworden en impliceert zo een verhoging van de (lokale) werkgelegenheid.
De voordelen van windenergie zijn duidelijk.
Het belangrijkste voordeel is dat de energiebron, namelijk de wind, onuitputtelijk en gratis is.
Daarenboven is het omzetten van wind naar elektriciteit vrij van enige reststof.
Er komen geen uitlaatgassen noch afvalstoffen vrij.
Windenergie, is net als andere duurzame energiebronnen, CO2-vrij.
Definitie grote tu rbines en wetgevend kader in notendop  De omzendbrief 'Beoordelingskader voor de inplanting van kleine en middelgrote windturbines' (LNE/2009/01-RO/2009/01).
begrenst duidelijk de verschillende types windturbines: kleine, middelgrote en grote windturbines.
Kleine windturbines hebben een ashoogte tot en met 15m.
Een middelgrote windturbine (MWT) heeft een ashoogte > 15 m en een vermogen van maximaal 300 kW.
Grote windturbines hebben een vermogen > 300kW.
Deze publicatie richt zich op de grote windturbines.
Tabel 1: Categorisering windturbines  Ashoogte (m) Vermogen (kW)  Grote windturbines moeten geclusterd worden ingeplant.
Solitaire inplantingen zijn niet toegelaten (Afwegingskader en randvoorwaarden voor de inplanting van windturbines, omzendbrief EME/2006/01-RO/2006/02).
Om grote windturbines te mogen plaatsen, hebt u verschillende vergunningen nodig: stedenbouwkundige vergunning afgeleverd door het Vlaams gewest indien op het net aangesloten; milieuvergunning afgeleverd door de provincie; lokalisatienota met beschrijving van de afwegingselementen voor locatiekeuze; milieueffectrapportage (MER): voor 20 windturbines of meer of voor 4 windturbines of meer die een aanzienlijke invloed hebben of kunnen hebben op een bijzonder beschermd gebied.
Zonder deze vergunningen kunnen geen windturbines worden geplaatst, ook al is een recht van opstal met de grondeigenaar ondertekend.Technische aspecten van windturbines  Algemeen  Windturbines bestaan in alle vormen en gewichten.
Er bestaan machines met horizontale of verticale assen, met één, twee, drie of zelfs tientallen wieken en rotors die zowel in de wind gedraaid worden als met de wind mee draaien.
Figuur 1: Amerikaans prototype van een eenbladige turbine (1979)   Figuur 2: 's werelds grootste windturbine met verticale as (Foto: Guillaume Paumier)   Wat grootschalige windturbines betreft, is er echter één bepaald type dominant geworden: de driebladige windturbine met horizontale as.
Figuur 3: 3-bladige windturbine met horizontale as  Bij deze turbine is de as horizontaal bovenop de mast bevestigd, de wieken zijn op hun beurt verticaal aan de as bevestigd.
Het rotoroppervlak moet loodrecht in de windrichting gebracht worden (kruien) om een maximale efficiëntie te verkrijgen.
Bij de grote turbines wordt hiervoor een kruimotor in de gondel geplaatst i.p.v.
een windvaan bij KWT.
Het grote voordeel van deze horizontale as turbines is de hoge efficiëntie tegenover andere types turbines.
De rotor draait aan een relatief constante snelheid (±15 toeren/min) en de geluidsemissie van de wieken is over het algemeen lager.
Nadelen zijn o.a. de vereiste om de turbine van een relatief grote mast te voorzien om optimaal van de hogere windsnelheden op grote hoogte te kunnen genieten.
Een roterende gondel brengt ook praktische problemen met zich mee wat betreft de elektrische bekabeling van de generator.
Het kruimechanisme verbruikt ook energie en dient efficiënt gestuurd te worden.
De grote windturbine valt in te delen in drie grote componenten: de mast en funderingen, de gondel en de rotor (wieken).
Mast en funderingen  De mast heeft als doel de rotor hoog genoeg te plaatsen zodat deze optimaal kan profiteren van het betere windaanbod op grotere hoogte.
Gangbare masthoogtes reiken tegenwoordig van 60m tot 130m.
De mast wordt ook gebruikt om de elektrische bekabeling naar de begane grond te leiden en doet voor onderhoudstechnici ook dienst als toegangsweg tot de gondel.
Figuur 4: binnenin in de mast van een grote windturbine (Foto: J. Peuteman)   Onderaan de mast bevindt zich ook een ruimte waarin zich de computerbesturing van de turbine bevindt, alsook een elektrische transformator om de door de turbine opgewekte energie op het net te injecteren.
De mast, en dus ook de turbine, wordt op zijn plaats gehouden door een grote ondergrondse fundering.
Omdat de wind op de mast en de wieken bovenaan blaast, zal de fundering voor de mast op trek en na de mast op druk belast worden.
Om dit op te vangen, wordt er bij het construeren van de fundering allereerst een groot aantal palen in de grond geheid.
Daarbovenop komt een constructie van betonstaalnetten.
Per fundering wordt vaak 50 tot 60 ton staal gebruikt.
De uiteindelijke metaalconstructie heeft een diameter die meestal tussen de 15 en 20 meter ligt, met een hoogte van een tweetal meter.
Dit wordt volgestort met beton, nadat men eerst centraal een metalen ring heeft ingebracht waarin de turbinemast zal komen.
Figuur 5: fundering van een windturbine (foto: betoncentrale Eemsmond)   De mast zelf bestaat uit afzonderlijke cilindrische onderdelen en die worden stuk per stuk op elkaar gezet.
Gondel  Bovenop de mast komt uiteindelijk de gondel.
Hierin bevinden zich o.a. de lagering, de elektrische generator, de kruimotoren, de rem en de overbrenging (indien van toepassing).
Afhankelijk van het type turbine wordt wel of niet een overbrenging gebruikt.
Deze is nodig om de lage rotatiesnelheid van de wieken om te zetten in een hogere rotatiesnelheid die geschikt is voor de generator en het elektrische net.
Turbines zonder mechanische overbrenging gebruiken een traag draaiende generator waarvan de frequentie via vermogenelektronica wordt aangepast aan de netfrequentie.
Naast de generator en overbrenging bevindt het kruimechanisme zich ook in de gondel.
Deze motor zal de turbine bij normaal gebruik in de wind draaien en bij te hevige wind de turbine gedeeltelijk of geheel uit de wind zetten.
Bij hevige storm wordt daarnaast ook de rem aangezet zodat de turbine beveiligd is.
Figuur 6: ingenieurs hijsen het geheel van overbrenging en remschijf naar boven (Foto: Paul Anderson)   Aan de gondel zijn uiteindelijk de wieken bevestigd.
Figuur 7: schematisch overzicht windturbine   Wieken  Een van de belangrijkste componenten van de windturbine zijn uiteraard de wieken.
Zij zorgen ervoor dat de energie in de wind omgezet wordt in mechanische arbeid die de generator aandrijft.
Moderne turbinewieken maken gebruik van de technieken die men in de luchtvaart gebruikt om vliegtuigvleugels te construeren.
In tegenstelling tot wat men vaak aanneemt, is de opbrengst van een turbine niet afhankelijk van het aantal wieken: een tweebladige turbine haalt evenveel energie uit de wind als hun drie, vier of tienbladige broertjes met dezelfde rotordiameter.
Inderdaad, enkel de rotordiameter is van belang.
Een turbine met minder bladen zal wel sneller draaien, terwijl meer bladen voor meer koppelvorming zorgen.
Moderne turbines gebruiken twee of drie bladen omdat dit een voor de generator gunstige koppel/snelheidsverhouding oplevert.
Vooral driebladige turbines zijn nu populair omdat deze iets rustiger roteren dan tweebladige, en dus visueel minder storend zijn.
Meerbladige turbines zijn vooral geschikt voor toepassingen die een hoog koppel vereisen, zoals het oppompen van water.
Denken we bvb maar aan de typische Amerikaanse Far West turbines die het vee van water voorzien.
De energieproductie van de rotor kan geregeld worden via het principe van pitch controle.
Hierbij zullen hydraulische of elektrische motoren in de neuskegel van de turbine de hoek van de rotorwieken bijstellen.
Bij hevige wind kunnen de wieken geleidelijk aan uit de wind gedraaid worden zodat de turbine niet boven zijn maximum capaciteit gaat.
Moderne turbines draaien, gezien vanuit een positie met wind in de rug, met de wijzers van de klok mee.Uitbating van grote turbines in windparken  Ontwikkeling van het windproject  U kan op verschillende manieren investeren in grote windturbines nl.
via derde partij financiering (projectontwikkelaar), zelf investeren als grondeigenaar of een combinatie van beide.
Elk systeem heeft z'n voor- en nadelen.
Een coöperatieve kan ook optreden als projectontwikkelaar waarbij u als coöperant kan toetreden en een stukje zelf mee investeert.
Tabel 2: Investeringsmogelijkheden in grote windturbines  Voordeel Nadeel Derde partij Geen investering Jaarlijkse vergoeding Know-how derde partij Gebondenheid voor lange termijn: hypothekeren van andere constructies die hinderlijk kunnen zijn voor de windturbines Zelf investeren Meer opbrengst Groter risico (TVT 8-12 jaar) Grote investering (3,5M€ - 5,2M€ /turbine) Vergunningsaanvraag  Er wordt veel aandacht besteed aan een goede ruimtelijke inplanting van de windturbines in Vlaanderen.
Er wordt getracht om de windturbines te plaatsen in of nabij havengebieden en regionale bedrijventerreinen en andere infrastructuren zoals autosnelwegen, spoorwegen, dijken of kanalen.
Daarbij wordt ook gelet op de mogelijke hinder voor omwonenden: er zijn duidelijke criteria om hinderlijke effecten zoals geluidshinder of slagschaduw te minimaliseren.
Om de natuur zoveel mogelijk te ontzien, wordt ook de vogelatlas geraadpleegd, die een overzicht geeft van de belangrijkste verblijfplaatsen en trekroutes van vogels.
Voorts worden afstanden gerespecteerd tot natuurzones en speciale beschermingzones en wordt inplanting in ankerplaatsen of relictzones vermeden.
Er wordt gekeken naar minimale impact van toegangswegen op het grondgebruik (landbouwgebruik), invloed op radars, etc.
Al deze aspecten worden onderzocht voor de bepaling van een mogelijke bouwplaats en het toekennen van een milieu- en /of bouwvergunning.
Volgens de omzendbrief voor grote windturbines wordt bepaald dat turbines bij voorkeur in een groep van minimaal drie moeten geplaatst worden.
Het is voordelig om een groot aantal turbines samen te plaatsen omwille van de schaalvoordelen.
Daarbij komt dat de grootste turbines (met dus de grootste vermogens) economisch het meest efficiënt zijn.
De meest voordelige parken hebben dus een groot aantal turbines en turbines met een zo groot mogelijk vermogen (grote masthoogte en grote wiekdiameter).
Windturbines moeten op een bepaalde minimale afstand van elkaar staan.
Een vuistregel voor de onderlinge afstand is vijf keer de diameter van de rotor.
Bij een kleinere onderlinge afstand kunnen de turbines niet optimaal profiteren van de wind: ze staan dan bij bepaalde windrichtingen in elkaars luwte.
Er is sowieso altijd een vermindering van opbrengst door het parkeffect.
Gezien men bij voorkeur een aantal turbines clustert, werkt met grote turbines en grote onderlinge afstanden wil respecteren, beslaat een windturbinepark dus een grote oppervlakte.
Van deze oppervlakte wordt echter slechts 1% ingenomen door de mastvoet en transformatorhuisjes.
Hoge bebouwing van het gebied rond een windturbine leidt tot een lagere opbrengst.
Voor het overige kunnen windturbineparken met bijna alle activiteiten en landschapstypen worden gecombineerd, als dat gewenst is.
Agrarische gebieden en industriegebieden komen het meest voor.
Niet in elk gebied mogen windparken ontwikkeld worden.
Provincies bepalen in hun streekplan waar parken wel of niet wenselijk zijn.
Gebieden met veel woonbebouwing en cultuurhistorische waarde worden meestal uitgesloten.
Voor windparken, groter dan een bepaald aantal molens of een bepaald gezamenlijk opgesteld vermogen, moet bovendien eerst een milieueffectrapportage (MER) worden opgesteld (zie 2.2).
Een aspect van andere orde is de aanwezigheid van een hoogspanningsnet en de injecteerbaarheid van stroom.
Als dat in de nabijheid aanwezig is, dan wordt het project goedkoper.
Voor het plaatsen van windturbines moet een bouwvergunning en een milieuvergunning worden verleend.
Hierin wordt onder andere beoordeeld of de bouw in het bestemmingsplan past en of aan de milieuvoorwaarden voldaan is.
Chronologische realisatie van een windproject  De ontwikkeling van een windproject vraagt veel tijd.
De voorstudie en afweging van de locatie (windaanbod, geluid, slagschaduw, landschappelijk, natuur, luchtvaart,… ) vraagt minimum twee maanden tijd.
Daarna moet men twee tot vijf maanden rekenen voor het verwerven van rechten op gronden en voor overleg met overheden en betrokkenen.
Als dit in orde is, dan kan men starten met de aanmaak van het dossier voor de bouwvergunning (twee maanden), waarna men ongeveer een viertal maanden moet rekenen eer er een beslissing valt en men de vergunning krijgt.
In tussentijd wordt er een openbaar onderzoek uitgevoerd en moet men wachten op adviezen van onder andere de interdepartementale windwerkgroep, afdeling duurzame landbouwontwikkeling, defensie, … Voor de realisatie van een windproject heeft men ook een milieuvergunning nodig.
Hiervoor moet men ongeveer een half jaar rekenen voor de opmaak van het dossier, het openbaar onderzoek, wachten op de adviezen, om dan uiteindelijk de beslissingen in de bus te krijgen.
Eenmaal alle noodzakelijke vergunningen op zak, dan is er nog een heel traject te doorlopen vooraleer men aan de bouw kan beginnen.
Finale offertes en besprekingen leiden tot de keuze van de turbine.
Daarna volgt de finalisering van de financiering.
Voor de levertermijn van turbines moet men 12 tot 16 maanden in acht nemen.
Alles in acht genomen kan de bouw van een turbine(park) ten vroegste starten ongeveer een jaar nadat de definitieve vergunningen verkregen zijn, en dit in de veronderstelling dat er geen bezwaarprocedures aan te pas komen.
De bouwperiode beslaat dan nog een 6-tal maanden.
In het ideale geval als er geen procedures opgestart worden om vergunningen aan te vechten, bedraagt de looptijd 24 tot 31 maanden (zie tabel 3).
Tabel 3: Schematisch overzicht chronologie realisatie van een windproject  Fase Aanloop	Voorstudie Grondverwerving Overleg overheden en betrokkenen parallel Opmaak vergunningsaanvraag Vergunningsfase (bouw- en milieuvergunning)	 Openbaar onderzoek Adviezen Beslissing + uitschrijven vergunning Beroepstermijn Voorbereiding bouw Financiering, bestelling turbine, …	 Levertijd turbine BouwVoor de oprichting en het onderhoud van windturbines in agrarisch gebied dient zoveel mogelijk gebundeld te worden en gebruik gemaakt te worden van de bestaande wegen en perceelsgrenzen en om verdere versnippering van de landbouwpercelen te vermijden.
Sommige agrarische zones hebben een planmatige wijziging van hun functie op korte en middellange termijn in het vooruitzicht.
Deze agrarische zones zijn meestal bestemd als uitbreiding van of voor nieuwe bedrijvenzones, natuurgebieden, woonzones,… wat betekent dat de windturbines deel dienen uit te maken van de visie en het planproces van deze nieuwe toekomstige bestemmingen.
Indien een agrarische zone potentieel in aanmerking komt voor windturbines of is opgenomen in provinciale beleidsvisies dan zullen windturbineprojectontwikkelaars de eigenaars van de gronden benaderen om een opstalrecht te verkrijgen voor de bouw van windturbines.
Indien men nog niet benaderd is door een windturbineprojectontwikkelaar dan is het zeer waarschijnlijk dat uw perceel weinig tot geen kansen biedt om momenteel windturbines in te planten.
Voorafgaand kan men reeds de site afchecken aan de hand van de beleidsinstrumenten het Windplan Vlaanderen, de Vlaamse omzendbrieven windenergie en de provinciale beleidsvisies en -plannen.
Omdat een project bijna steeds in minder of meerdere mate in conflict komt men één of meerdere randvoorwaarden worden de kansen verhoogd indien het project een grote lok ale draagk racht (zie ook 2.4.4) heeft.
Zo kunnen eigenaars van landbouwpercelen zelf via een samenwerkingsverband optreden als windturbineprojectontwikkelaar.
Ook kunnen er zich andere lokale en landbouwbedrijven en inwoners via coöperaties aansluiten om het project mee te helpen financieren.
Een open communicatie en bet rok kenheid van het lok ale bestuu r zijn hierbij steeds aangewezen.
Fiscale aandachtspunten  Vooreerst wensen wij op te merken dat deze tekst geschreven wordt op een tijdstip die rekening houdt met de huidige fiscale wetgeving.
De lezer dient er op attent gemaakt te worden dat belastingswetgeving jaarlijks kan wijzigen.
De lotto is vrijgesteld van belastingen.
Inkomsten uit recht van opstal vallen niet onder deze vrijgestelde lotto-inkomsten en zijn o.i.
aan belasting onderhevig.
Hiermee wordt best rekening mee gehouden wanneer er over een vergoeding wordt onderhandeld.
Desalniettemin moet een onderscheid gemaakt worden tussen de eigenaar van de grond die de grond verpacht aan een landbouwer , de eigenaar-landbouwer en tenslotte de landbouwer-pachter .
Eigenaar en verpachter van landbouwgrond  Voor zover de eigenaar van de grond een natuurlijk persoon is die de grond sinds jaar en dag verpacht, zullen de ontvangen vergoedingen op fiscaal vlak beschouwd worden als onroerende inkomsten.
De bedragen zijn belastbare inkomsten in het jaar waarin ze worden betaald of toegekend en dit zelfs indien ze betrekking hebben op de gehele duur van het recht van erfpacht of van opstal of van gelijkaardige onroerende rechten, of op een deel daarvan.
Gezien de opklimmende belastingtarieven zou het verkrijgen van een eenmalige hoge opstalvergoeding de grondeigenaar wel eens heel duur komen te staan.
Wanneer het contract bovendien een indexatieclausule bevat, is het resultaat van de indexatie van de periodieke vergoeding een belastbaar inkomen.
Van de ontvangen of toegekende inkomsten mag slechts een heel beperkt aantal kosten worden afgetrokken teneinde de uiteindelijke belastbare materie te bepalen met name intresten uit hoofde van schulden die specifiek zijn aangegaan om onroerende goederen te verkrijgen of te behouden, met dien verstande dat interesten betreffende een schuld die voor één enkel onroerend goed is aangegaan, van het totale bedrag van de onroerende inkomsten kan worden afgetrokken.
De aftrekbaarheid van de interesten is echter beperkt tot de hoogte van de onroerende inkomsten.
Gezien het geen beroepsinkomsten zijn, zijn er op deze vergoedingen geen sociale lasten verschuldigd.
Is de eigenaar van de grond een vennootschap bv.
BVBA, NV,.. dan worden de ontvangen inkomsten belast als winst volgens de gewone regels.
Er gelden andere regels voor de landbouwvennootschap wanneer deze vennootschap niet specifiek gekozen heeft voor vennootschapsbelasting .
Onder normale omstandigheden zal de windturbine worden afgebroken door de exploitant voor het einde van het contract.
Als dit niet zou gebeuren, dan zou door het recht van natrekking de windturbine eigendom worden van de eigenaar van de grond; al dan niet mits betaling van een vergoeding aan de opstalhouder.
Bepaalde feiten zouden de fiscus ertoe kunnen aanzetten deze verkrijging trachten te belasten in hoofde van de opstalhouder of opstalgever.
Eigenaar–gebruiker en landbouwer-pachter  In dit geval is de fiscale wetgeving minder duidelijk over de fiscale gevolgen voor de ontvanger van de vergoeding.
Het is onzeker of deze vergoeding zou kunnen beschouwd worden als een beroepsinkomen met als gevolg dat deze inkomsten ook meegerekend worden om de sociale bijdragen te bepalen dan wel ook in dit geval de opstalvergoeding als een onroerend inkomen kan worden beschouwd (onttrekking aan het beroepspatrimonium).
Wat wel vast staat is dat deze vergoeding niet is inbegrepen in de inkomsten waarmee wordt rekening gehouden bij de opmaak van de landbouwbarema's.
De aan te geven productieve landbouwoppervlakte daalt voor de landbouwer die opteert voor het landbouwforfait.
Dit leidt ook tot een daling van de forfaitaire aftrekbare lonen.
In ieder geval moeten er afspraken gemaakt worden tussen de verpachter en de pachter over wie welke vergoedingen zal ontvangen .
Wordt het land- of tuinbouwbedrijf onder een vennootschapsvorm uitgebaat en wordt er binnen de landbouwvennootschap gekozen voor de vennootschapsbelasting dan geldt zelfde opmerking als hierboven en wordt de vergoeding als winst van de vennootschap beschouwd.
Vooraleer een dergelijk contract te ondertekenen is het dan ook aangewezen samen met uw boekhouder of fiscaal raadgever eerst de concrete gevolgen voor uw bedrijf te berekenen.
Nuttige tips en weetjes  Laat ieder contract nalezen door een notaris voor ondertekening.
Naast het verlenen van een recht van opstal, vestigen van erfdienstbaarheden kan ook het verlenen van voorkooprecht in dergelijke contracten worden vermeld.
Opgelet ook voor de gevolgen: er wordt meestal een zone "non aedificandi" voorzien, dit wil zeggen een strook waarbij niet gebouwd mag worden.
In de nabijheid van windturbines kan geen bouwwerk meer opgericht worden.
Overdracht van het contract  De opstalhouder (de firma in kwestie) heeft het recht om het contract over te dragen aan een derde tenzij overdrachtsbeperking in de overeenkomst wordt opgenomen.
Toch blijft de opstalhouder aansprakelijk voor de uitbetaling van de vergoeding.
Exclusiviteit  De eigenaar en de eventuele pachter verbinden zich ertoe om voor de duur van de overeenkomst geen recht van opstal of andere rechten te verlenen aan een derde partij voor de realisatie van een gelijkaardig project op percelen die hij in eigendom of in pacht heeft binnen een bepaalde straal rond de percelen in kwestie.
Dit is wettelijk van kracht na opmaak van een notariële akte en contractregistratie.
Faillissement van de opstalhouder/ gever  Bij faillissement van de opstalhouder worden de gebouwen in de failliete boedel opgenomen, en de toekomstige koper zal het eigendomsrecht op die gebouwen hebben tot bij het verstrijken van de opstalperiode.
In geval van faillissement van de eigenaar (opstalgever) heeft doorgaans de firma een voorkooprecht op de percelen waarop de overeenkomst rust, tenzij een koper wordt gevonden die bereid is de lopende overeenkomst en haar gevolgen integraal en onvoorwaardelijk over te nemen.
Nuttige links Provinciale windvisie West-Vlaanderen Provinciale windvisie Oost-Vlaanderen Vlaams Energie Agentschap Vlaamse WindEnergie Associatie Danish Wind Industry Association boeken over windenergie van Paul Gipe renewable UK Europese windenergie Associatie publicatie Windenergie voor ondernemingen Windenergie in land- en tuinbouw Conditiebewaking aan windturbines   Een verkennende studie  Deze studie is uitgevoerd door ECN binnen een door NOVEM gesubsidieerd project (NOVEM contractnummer 224.321-9960, ECN projectnummer 7.4028).
Abstract Conditiebewaking van roterende machines wordt steeds meer toegepast.
Het kan daarbij variëren van kleine systemen, waarbij de nadruk ligt op een beperkt aantal parameters tot complexe systemen met veel sensoren, waarbij ook de interactie tussen de procesparameters in de diagnostiek wordt betrokken.
Vaak betreft het toepassingen welke langdurig stationair in bedrijf zijn, zich kenmerken door hoge investeringen en waarbij stilstand grote opbrengstderving tot gevolg heeft.
In sommige gevallen speelt ook de veiligheid een rol.
Toepassing van conditiebewaking bij windturbines is tot op heden beperkt.
De investeringskosten bij windturbines zijn weliswaar hoog, doch bij de middelgrote windturbines (orde van 500 kW) weegt de opbrengstderving t.g.v.
stilstand niet op tegen de extra investeringskosten.
Daarnaast zijn de bedrijfsomstandigheden sterk wisselend, hetgeen de toepassing van conditiebewaking bemoeilijkt.
Bestaande technieken vanuit andere toepassingen laten zich hierdoor moeilijk vertalen naar de windturbines.
Met het groter worden van de windturbines en de plaatsing ervan in grote offshore parken, bestaat er in toenemende mate belangstelling voor conditiebewaking.
De opbrengstderving wordt steeds belangrijker vanwege het toenemende vermogen en de aangegane leveringsverplichtingen, terwijl ook de kosten voor correctief onderhoud erg hoog worden.
Voor landturbines zijn twee à drie bezoeken t.b.v.
klein correctief onderhoud min of meer acceptabel.
Voor offshore toepassing worden de kosten hierdoor veel te hoog, hetgeen echter ook ruimte biedt voor extra investeringen.
Dit literatuuronderzoek brengt de huidige stand van zaken aan de hand van artikelen, zoekopdrachten op het internet en interviews in beeld.
Daar waar mogelijk worden nieuwe ontwikkelingen beschreven, zoals glasvezelsensoren in bladen en remote bewaking van tandwielkasten.
Bestudering van de literatuur levert het volgende beeld: Er wordt erg veel over conditiebewaking gepubliceerd, ook specifiek m.b.t.
windturbines.
M.b.t.
de toepassing van conditiebewaking voor windturbines zijn nauwelijks concrete toepassingen gevonden (buiten het ISET-systeem en de traditionele bewakingssystemen).
Er zijn veel artikelen die gaan over ontwikkelingen in signaalbewerking en diagnostiek.
Op zich is dit heel nuttig, omdat verbeteringen daarin ook tot betere en vroegere detectie van fouten kunnen leiden.
Praktische uitwerking voor directe toepassing is vrijwel nooit voorhanden.
Het ISET-systeem is inmiddels vrij bekend en wordt experimenteel op meerdere plaatsen gebruikt.
Resultaten in de zin van detectie van toekomstig falen, zijn nog niet bekend.
Eén referentie beschrijft conditiebewaking op basis van globale windturbine parameters (vermogen, toerental en windsnelheid).
Daar dit geen hardware investering vraagt, doch slechts een eenmalige software inspanning is dit interessant en vrijwel onafhankelijk van het geïnstalleerde vermogen.
Opvallend is de grote belangstelling voor bewaking van de oliekwaliteit.
Dit betreft zowel de hydraulische systemen als de tandwielkasten.
Deze ontwikkeling kan niet los worden gezien van de vele schadegevallen aan tandwielkasten.
Bewaking van tandwielkasten is een belangrijk issue dat tegenwoordig ook met remote monitoring met acceptabele kosten realiseerbaar is.
Voor conditiebewaking van bladen lijkt mee-lamineren van een optische fiber met Bragg- grating een serieuze mogelijkheid.
Zeer interessant om dit ter hand te nemen.
Op basis van de literatuur blijkt, dat op veel plaatsen aan conditiebewaking wordt gewerkt, doch dat concrete toepassingen nog nauwelijks voorhanden zijn.
1.
INLEIDING  Deze literatuurstudie is uitgevoerd binnen het kader van WT-W (Windturbine Operation & Maintenance based on Condition Monitoring).
Dit project heeft tot doel condition monitoring technieken voor offshore windturbines te ontwikkelen, te evalueren en te demonstreren.
Binnen het project wordt dit gerealiseerd door een set conditiebewakingtechnieken te selecteren op basis waarvan informatie kan worden verkregen t.b.v.
het beter plannen van preventief onderhoud en het beter beheersen van correctief onderhoud.
Het onderwerp staat al jaren in de belangstelling.
Bij het ECN zijn in de periode 1998-2000 een tweetal afstudeeropdrachten uitgevoerd.
Hierbij is in eerste instantie gekeken naar het faalgedrag van windturbines, hetgeen inzicht zou moeten verschaffen over de storingsgevoeligheid van deelsystemen en componenten.
Daarnaast is aan de hand van de opbouw van horizontale as windturbines en de beschikbare conditon monitoring technieken de toepasbaarheid geïnventariseerd.
Ook tijdens de door NOVEM ingestelde taakgroep "condition monitoring" bleek de aandacht voor dit onderwerp.
Bovenstaande heeft geresulteerd in het project WT-W, waarin drie taken worden onderscheiden: Uitvoeren van een literatuurstudie; Opdoen van experimentele ervaring met conditiebewaking aan de hand van bewakingstechnieken die reeds in de turbine gebruikt worden; Praktijkervaring opdoen met een aantal technieken zoals die reeds binnen het veld van conditiebewaking gebruikt worden en die mogelijkheden bieden binnen de windindustrie.
Het doel van deze literatuurstudie is om inzicht te verschaffen over conditiebewaking binnen de windenergie.
Hierbij wordt ingegaan op: Het doel van conditiebewaking; De huidige technieken en de toepasbaarheid bij windenergie; Mogelijke opzet van conditiebewaking systemen; Economische aspecten; Trends.
Achtergrond  Conditiebewaking richt zich in eerste instantie op bewaking van een component of systeem om hiermee (vervolg-)schade te voorkomen en onderhoud beter te kunnen plannen.
Dit geldt ook voor de windindustrie.
Wanneer onderhoud te laat plaatsvindt, dan neemt het risico van productieverlies toe en kan vervolgschade grote vormen aannemen, niet alleen in materiële zin doch ook m.b.t.
de acceptatie van windenergie in het algemeen.
Stilstaande turbines met zichtbare schade geven windenergie het imago van onbetrouwbaarheid en onveiligheid.
Het is daarom nuttig de mogelijkheden van conditiebewaking te onderzoeken en toepasbaar te maken voor de windindustrie, voor zover binnen de economische randvoorwaarden mogelijk is.
Werkwijze  Bij dit literatuuronderzoek zijn de volgende bronnen geraadpleegd:  Boeken en brochures Rapporten Artikelen en publicaties Gesprekken met direct betrokken, zowel gebruikers, leveranciers als ontwikkelaars Internet sites Daarnaast is de laatste tijd veel informatie verschenen in verschillende tijdschriften.
Deze artikelen hebben veelal ook richting gegeven aan de studie.
Geraadpleegde tijdschriften zijn:  WIND-KRAFT Journal (Duits) Wind Energy Weekly (USA) Wind Power Monthly Wind Directions Wind-Stats Newsletter ISET Jahresbericht  Met name is gekeken naar toepassingen vanuit onderhoud.
Hierbij is plaatsing van offshore windparken vaak als referentie gehanteerd, omdat daar kosten van onderhoud een groot risico vormen.
De artikelen die op conferenties e.d. gepresenteerd waren voor een belangrijk deel van theoretische aard.
Verwacht wordt dat die op langere termijn van invloed zullen zijn.
Daarnaast zijn een aantal artikelen gevonden die wel op korte termijn praktische waarde hebben, doch waarvan de bruikbaarheid wel geverifieerd moet worden.
Sommige van deze verificaties zullen binnen taak 2 van WT-W project worden uitgevoerd.
Op internet is veel informatie beschikbaar.
De informatie is echter vooral commercieel gericht en heeft daarom slechts weinig bijgedragen aan deze literatuurstudie.
In de referentielijst is onderscheid gemaakt naar soort en onderwerp.
Naast de gebruikelijke literatuur is hierin aangegeven welke gesprekken er zijn gevoerd en worden nog een aantal relevante internetsites genoemd.
Hoewel er geen gesprekken met turbineleveranciers worden vermeld, hebben wel informele gesprekken plaatsgevonden, m.n.
tijdens de NOVEM-taakgroep conditiebewaking.
Voorafgaande aan deze literatuurstudie zijn twee afstudeeropdrachten uitgevoerd, onder begeleiding van ECN betreffende conditie bewaking aan windturbines.
Deze opdrachten vormen belangrijke input voor deze studie.
Indeling van het rapport  In hoofdstuk 2 wordt de rol van conditiebewaking in algemene zin nader toegelicht.
Ook worden hierin de meest gangbare technieken geïnventariseerd en de stand van zaken met betrekking tot de toepassing ervan binnen de wind aangegeven.
Hoofdstuk 3 geeft inzicht in de manier waarop verschillende soorten gegevensbestanden kunnen worden gebruikt om belangrijke faalbronnen vast te stellen.
Ook worden in dit hoofdstuk de verschillende componenten aangegeven binnen een windturbine met daarbij de conditiebewakingstechnieken die daarbij van toepassing kunnen zijn.
In hoofdstuk 4 wordt nader gekeken naar de economische aspecten van conditiebewaking.
Omdat de kosten van conditiebewaking sterk afhangen van de configuratie en integratie met het besturingssysteem van de windturbine, kan dit slechts in zeer globale termen.
Hoofdstuk 5 omvat de conclusies waarbij wordt ingegaan op de huidige en toekomstige ontwikkelingen en tevens wordt een beeld gegeven van gebieden waar verdere ontwikkelingen gewenst zijn.
CONDITIEBEWAKING  Conditiebewaking wordt binnen diverse industrieën met succes toegepast.
Denk hierbij aan de papierindustrie, petrochemische industrie en defensie.
Binnen de windindustrie zijn de eerste stappen om conditiebewaking toe te passen reeds gezet.
In dit hoofdstuk gaan we in op de vraag wat conditiebewaking is, waarom we het zouden willen toepassen, de verschillende conditiebewakingstechnieken en de gevonden toepassingen binnen de windindustrie.
Wat is conditiebewaking  Definitie: Onder "Condition Monitoring" wordt hier verstaan, het op elk moment meten van de toestand en trends en het vaststellen van de marges tot hetgeen operationeel toelaatbaar is.
Toelichting: Bewaking op grenswaarden, zoals nu veelvuldig toegepast bij windturbines, wordt soms ook gezien als een vorm van conditiebewaking.
Dit project betreft niet het reguliere bewakingssysteem, doch richt zich op het vroegtijdig detecteren van afwijkingen t.o.v.
de ontwerptoestand en trends daarin, waarbij bedrijf nog binnen de ontwerpbegrenzingen mogelijk is.
Naast mogelijke toepassing van specifieke sensoren kan hierbij ook gebruik worden gemaakt van sensoren die reeds voor de reguliere bewaking en beveiliging worden gebruikt.
Waarom conditiebewaking  Een windturbine wordt normaal ontworpen voor een levensduur van 20 jaar.
Terecht kan dan ook de vraag worden gesteld, waarom conditiebewaking?
Een tandwielkast moet 20 jaar meegaan en het is niet verdedigbaar een systeem te ontwikkelen op basis waarvan slijtage van tanden/lagers kan worden vastgesteld, met het doel deze bij een volgende geplande onderhoudsbeurt te vervangen.
M.a.w.
conditiebewaking mag zich niet richten op onvolkomenheden in het ontwerp!
In feite geldt dit ook voor de bladen.
Ook deze zijn ontworpen voor de levensduur.
Hiervoor geldt echter dat niet alle omgevingsinvloeden voldoende in het ontwerp kunnen worden afgedekt.
Schade kan ontstaan a.g.v.
blikseminslag, vogels en vervuiling.
De volgende argumenten zijn aan te voeren om een component, dat ontworpen is voor de levensduur van de turbine, toch te bewaken: De belastingen zijn sterk site-afhankelijk, waardoor de technische levensduur niet voor alle windturbines gelijk zal zijn; Door het grote aantal componenten en de relatief grote spreiding in levensduur van lagers en tandwielen is vroegtijdig falen niet uit te sluiten; De gevolgschade kan bij windturbines groot zijn, vooral bij offshore turbines; Toestandsafhankelijk onderhoud kan op zich een rede zijn voor conditiebewaking.
Bij tandwielkasten speelt smeerolie een dubbelrol.
Deeltjes in de olie geven een indicatie over mogelijke slijtage, terwijl dit ook weer extra slijtage kan geven  Conditiebewaking aan windturbines heeft hierdoor het volgende doel: Het bepalen van de toestand van een component; De omvat het verkrijgen van inzicht in de slijtage van een component op basis van vergelijking van het gedrag en het ontwerp met de daarbij gebruikte onzekerheden; Het voorkomen van vervolgschade; Vervolgschade kan worden voorkomen door vroegtijdig in te grijpen.
Hieronder valt directe vervolgschade, doch ook inkomstenderving en extra kosten voor correctief onderhoud; Het aanpassen van het onderhoudsconcept.
Door het voorspellen van de restlevensduur van componenten kan er een verschuiving plaatsvinden van preventief onderhoud naar toestandsafhankelijk onderhoud.
Conditiebewakingstechnieken  Het kiezen van de juiste conditiebewakingstechniek(en) bepaalt in grote mate de effectiviteit van de conditiebewakingsstrategie voor de te bewaken component.
Meten op zich kan een nuttige bezigheid zijn maar wanneer het meten niet gevolgd wordt door een goed uitgevoerde analyse op de verzamelde data dan is al het werk voor niets.
Zagen we 'vroeger' dat veel bedrijven, die zich bezig houden met conditiebewaking, zich met name richten op één techniek, nu komen we steeds meer tegen dat bewaking van een component of zelfs een heel systeem gebaseerd is op een combinatie van verschillende technieken.
De 'multi-technology based condition monitoring systems' doen hun intrede, echter de kosten moeten wel opwegen tegen de baten.
De volgende technieken zijn binnen het onderzoek bekeken: Trillingsanalyse, Olieanalyse, Thermografie, Fysieke conditie van materialen, Spanningsmetingen, Akoestische bewaking, Elektrische effecten, Procesparameters, Visuele inspectie, Performance monitoring, Fouten in sensoren.
Trillingsanalyse Trillingsanalyse is één van de meest bekende en toegepaste vorm van conditiebewaking.
Een goed werkende component zal in de regel een laag trillingsniveau opleveren.
Wanneer er echter slijtage optreedt, funderingen waarop de component is geplaatst gaan vervormen, belastingen op de component optreden, dan zullen deze veranderingen zich in de regel manifesteren als kleine veranderingen in de dynamische eigenschap van de te bewaken component.
Wanneer bijvoorbeeld een as niet meer goed uitgelijnd is of een rotor raakt in onbalans dan nemen spelingen toe.
Al deze factoren dragen bij tot een verandering (en in de regel van een toename) van het trillingsniveau.
Ieder probleem zal zijn eigen trillingspatroon veroorzaken.
Door nu deze trillingen zichtbaar te maken en te analyseren kan een diagnose van het probleem opgesteld worden.
Voor het doen van trillingsanalyse kennen we de volgende type opnemers : Verplaatsingsopnemers, deze zijn te gebruiken in het relatieve lage frequentiegebied; Snelheidsopnemers, deze worden gebruikt is het relatieve midden frequentiegebied; Versnellingsopnemers, deze worden gebruikt in het relatieve hoge frequentiegebied; Spectral Emitted Energy (SEE) opnemers, deze worden gebruikt voor zeer hoge frequenties, de akoestische trillingen.
Voor de analyse van signalen van één van deze opnemers kan gebruik worden gemaakt van verschillende technieken, welke ruwweg in twee categorieën ingedeeld kunnen worden, namelijke bewaking op basis van het totale trillingsniveau (RMS waarde van het frequentiespectrum) en op basis van detailanalyse van het spectrum (hierbij wordt gekeken naar verschillende gebieden in het totale spectrum).
Trillingsanalyse wordt vooral gebruikt voor toestandsbewaking (van onderdelen) van roterende machines zoals: Assen, Lagers, Tandwielkasten, Compressoren, Motoren, Turbines, Pompen, etc.
Een nadeel van trillingsanalyse is dat analyse veel kennis vereist.
Leveranciers bieden daarom vaak complete systemen aan, waarbij veel aandacht is besteed aan de signaalanalyse en gebruikersinterface.
Dit heeft als nadeel, dat dit voor kleinere toepassingen snel leidt tot hoge kosten.
Binnen de wind vinden we diverse toepassingen, waarbij het gebruik van de verschillende opnemers voor metingen aan tandwielkasten en generatoren het meest concreet zijn.
Onderzoek is verricht om de bruikbaarheid van versnellingsopnemers te toetsen voor het meten van de conditie van bladen maar is nog te weinig concreet en zeker nog niet rijp voor inzet op productieturbines.
Olieanalyse Ook olieanalyse wordt erg veel toegepast als methode van toestandsbewaking voor alle gesmeerde en hydraulische systemen.
Bewaking vindt hierbij plaats op: De mate van oliecontaminatie, De soort van contaminatie, De fysieke conditie van de olie.
Met betrekking tot de soort van analyse kan onderscheid worden gemaakt in: Off-line technieken, waarbij een oliemonster wordt genomen, hetgeen achteraf op eigenschappen en samenstelling kan worden geanalyseerd; On-line technieken, waarbij sensoren worden gebruikt, op basis waarvan direct bepaalde parameters kunnen worden gemeten.
Bij de off-line technieken kan de fysieke conditie van de olie worden onderzocht, met als doel vast te stellen of vervanging ervan noodzakelijk is.
Anderzijds kan ook de chemische samenstelling worden geanalyseerd, met als doel vast te stellen of bepaalde onderdelen extra slijtage vertonen.
Op basis van de aanwezigheid van bepaalde metalen, kan dit veelal tot specifieke onderdelen worden herleid.
Hiervoor worden ook vaak monsters gebruikt afkomstig van magnetische pluggen.
Off-line analyses zijn niet duur (ca 150 gulden per monster).
Deze kosten kunnen snel worden terugverdiend omdat slijtage in een vroeg stadium kan worden vastgesteld en vervangen van olie op het juiste moment kan plaatsvinden.
Bij on-line technieken vindt bewaking op basis van direct meetbare parameters plaats.
Voorbeelden hiervan zijn: Olie temperatuur, Drukverschil over het oliefilter, Vochtgehalte in de olie, On-line deeltjesteller.
On-line technieken worden steeds meer toegepast en geïntegreerd met de bewaking van de turbines.
Schades aan tandwielkasten vormen hiervoor een belangrijke aanleiding.
Ook komen meer on-line sensoren beschikbaar, die weliswaar duur zijn (vochtsensoren en deeltjestellers liggen in de orde van 5000 gulden), doch voor off-shore turbines wel interessant kunnen zijn.
Thermografie Thermografie wordt veelvuldig toegepast bij elektronische en elektrische componenten.
Met behulp van een infrarood (IR-) camera is het vrij eenvoudig om slechte contacten of storingen bij elektrische machines op te sporen.
Op dit moment wordt de IR-camera vooral gebruikt voor periodieke inspecties.
Permanente bewaking is op dit moment alleen lonend voor zeer dure en complexe machines, zoals gasturbines.
Binnen de windindustrie zijn een aantal testen gedaan om met behulp van een IR- camera de conditie van een blad te bewaken.
Vanwege kosten en ontbreken van gebruikerservaringen in een turbine omgeving is praktische inzetbaarheid op korte termijn niet te verwachten.
Fysieke conditie van materialen Bij de bewaking van de fysieke conditie kunnen metalen en niet-metalen materialen bewaakt worden op scheurtjes en discontinuïteiten in bijvoorbeeld lassen, machinehuizen, stalen – en plastic constructies etc.
Hiervoor zijn vele uiteenlopende (off-line) toepassingen beschikbaar, zoals: Fluorescerende penetrerende stoffen: Deze vloeistoffen trekken in het oppervlak en in het donker kan een visuele inspectie gedaan worden op bijvoorbeeld scheurtjes.
Deze techniek is erg goedkoop en is te gebruiken op niet-metalen materialen.
Nadelig is dat inspectie alleen in donkere ruimten kan plaatsvinden en dat hoog opgeleid personeel nodig is.
Ultrasonisch: Uit de reflecties van een door een instrument hoogfrequent trillingssignaal kunnen barsten gedetecteerd worden.
Toepasbaar op de meeste materialen, maar het type fout is meestal moeilijk te onderscheiden.
Röntgenstraling: Een radiogram wordt gemaakt door een Röntgenstraling door materialen te laten passeren die visueel ondoorzichtig zijn.
Een voordeel is dat dit een permanente 'fingerprint' oplevert.
Een nadeel is dat een goede afscherming noodzakelijk is vanwege de gevaarlijke straling en de analyse door hoog bekwame technici uitgevoerd dienen te worden.
Wervelstroming: Deze techniek wordt toegepast op elektrisch geleidend materialen.
Door de verandering van de inductie kunnen barsten gedetecteerd worden.
Deze technieken worden vooral toegepast voor schadeonderzoek en voor conditiebewaking minder interessant.
Spanningsmetingen Spanningsmetingen worden uitgevoerd met rekstrookjes in een Wheatstone-brug configuratie.
Deze techniek is uitermate geschikt voor het meten van belastingen in dynamisch belaste voorwerpen, zoals gebouwen en bruggen.
De vervorming van de constructie is lineair met het uitgangssignaal.
De rekstrookjes zijn relatief goedkoop en zijn prima geschikt voor on-line metingen.
Nadeel van rekstrookjes is wel dat de omstandigheden waarop de rekstrookjes zijn bevestigd van grote invloed kunnen zijn op de resultaten van de metingen.
Dit is een aspect dat grote aandacht verdiend.
Vanwege optredende drift, moeten rekstrookjes ook regelmatig worden geijkt.
De levensduur is kort.
Momenteel staan optische sensoren sterk in de belangstelling, welke deze nadelen niet hebben.
Toepassing wordt nu vooral gericht op de bladen, doch in de toekomst kan ook aan andere constructiedelen worden gedacht.
Momenteel zijn de kosten voor het toepassen van optische sensoren nog hoog, doch verwacht mag worden dat deze binnen vier jaar een goed alternatief zullen zijn voor de traditionele rekstrookjes.
Akoestische bewaking Akoestische monitoring komt sterk overeen met trillingsanalyse.
Ook hier treffen we weer de twee stappen aan van het bepalen van een referentie en vervolgende bewaken op verandering in het patroon.
Deze techniek heeft dezelfde problemen als trillingsanalyse en ook deze is techniek succesvol toegepast voor het bewaken van lagers van tandwielkasten.
Ook wordt onderzoek gedaan naar akoestische emissie als een manier om de conditie van bladen te bewaken.
Bij deze methode worden pulsen aan het materiaal aangeboden en de voorplanting van de pulsen zal bij een barst verstoord worden die met detectoren waargenomen kan worden.
De detectiemethode heeft zeker potentie maar is naar verwachting nog niet op korte termijn in te zetten in het veld.
Elektrische effecten Er zijn veel mogelijkheden om elektrische grootheden te bewaken.
Voor motoren en generatoren kunnen windingen worden bewaakt door de weerstand te meten.
Ongewone verschijnselen in de stator kunnen ontdekt worden door de magnetische flux te meten.
Een algemene benaming voor het bewaken van machines aan de hand van lopende stromen is Machine Current Signature Analysis (MCSA).
Voor het bewaken van de toestand van accu's wordt vaak de impedantie gemeten.
Ook door signaalanalyse uit te voeren op het gevraagde of geleverde vermogen van motoren en generatoren kunnen defecten worden gesignaleerd.
Hier moet echter wel veel ervaring mee worden opgebouwd.
Ook bij hoog- en middenspanningsnetten kan conditiebewaking worden toegepast.
De volgende technieken zijn hierbij van toepassing: Schakelaars: Ontladingsmeting, Snelheidsmeting, Contactdrukmeting, Olieanalyse van isolatieolie, Bekabeling: Lokatiebepaling van deelontladingen (isolatiefouten).
Deze metingen zijn echter vooral inspectiemetingen en zijn niet direct van invloed op turbine ontwerp of bedrijfsvoering.
Procesparameters In de besturing van windturbines wordt reeds veelvuldig gebruik gemaakt van bewaking op procesparameters.
Meestal zijn deze gebaseerd op grenswaardeoverschrijdingen van afzonderlijke grootheden of onderlinge verschillen tussen signalen.
Dit geldt veelal voor de volgende grootheden: Vermogen, Toerental, Windsnelheid, Trillingsniveau, Bladhoek, Motorstroom, Spanningsniveau.
Veel minder gebruikelijk, is bewaking van Lagertemperatuur, Olietemperatuur, Drukverschil over oliefilters, etc.
Naast bewaking op grenswaardeoverschrijding liggen hier ook veel mogelijkheden voor het detecteren van trendmatige veranderingen.
Op basis hiervan kunnen vroegtijdig veranderingen worden geconstateerd, zonder dat dit tot afschakeling van de turbine leidt.
Visuele inspectie Visuele inspectie wordt ook binnen de windwereld veelvuldig toegepast.
In diverse onderhoudsboeken zien we deze techniek gebruikt worden zoals controleren op beschadigingen, controle op lekkage, het draaien van de rotor, etc.
In sommige gevallen vindt visuele inspectie m.b.v.
camera's plaats.
Visuele inspectie met camera's leent zich ook voor automatische verwerking (patroonherkenning) met computers.
Voor conditiebewakingen komt dit echter (nog) niet in aanmerkingen vanwege de hoge kosten.
Performance monitoring Een vorm van bewaking van de prestaties van een systeem wordt bijna altijd in zekere mate gedaan (bijv.
bewaking van bladhoekverschil, maximale kruitijd, etc.
), doch meestal als bewaking op grenswaarden met grote marges om valse alarmen te voorkomen.
Voor conditie bewaking is het van belang mogelijk falen vroegtijdig te voorspellen.
Voor de kruiverstelling, bladverstelling en turbine als geheel liggen hier goede mogelijkheden, omdat er geen grote investeringen tegenover staan en integratie met het besturingssysteem voor de hand ligt Een andere vorm van performance monitoring is bewaking van de PV-kromme van de turbine.
Zo kunnen vervuilde bladen (door vuil, insecten etc.)
tot een productieverlies van enige tientallen procenten leiden.
Figuur 2.1: Invloed vervuiling bladen op geleverde vermogen  Bewaking van sensoren Het falen van sensoren is een veel voorkomend probleem.
Om te voorkomen dat conditiebewakingsinstrumentatie het besturings- en beveiligingssysteem van de turbine onnodig belast is betrouwbaarheid van gebruikte sensoren en systemen van groot belang.
Dit kan onder meer worden bereikt door: Goed aarden: Het op correcte wijze aansluiten van opnemers kan heel veel problemen schelen.
Dit klinkt triviaal, maar toch is een groot deel van de defecten te wijten aan dergelijke fouten of het niet aarden van opnemers of meetinstrumenten.
SMART sensors: Leveranciers proberen steeds meer intelligentie in de opnemers aan te brengen.
Extra functionaliteit wordt toegevoegd zoals: verbeterde nauwkeurigheid, calibratie-mogelijkheden, diagnostische mogelijkheden, foutmeldingen en digitale communicatie.
Daarnaast kan het functioneren van sensoren worden bewaakt, waarbij afwijkingen niet direct tot het afschakelen van de turbine hoeven te leiden.
De volgende mogelijkheden zijn hiervoor aanwezig: Redundantie van opnemers: Op kritieke plaatsen kunnen redundante opnemers geplaatst worden die automatisch omschakelen als een opnemer faalt (anemometers, toerentalopnemers); Datavalidatie: Door het uitgangspunt van de opnemer te controleren of deze binnen een (al dan niet dynamisch) geldigheidsgebied blijft; Vergelijking van gecorreleerde signalen: Door het vergelijken van bepaalde signalen (P, V, N, bladhoeken en frequenties) kan worden gecontroleerd of deze binnen het geldigheidsgebied vallen of dat trendmatige afwijkingen daarin kunnen worden vastgesteld.
TOEPASSINGSMOGELIJKHEDEN BINNEN DE WINDENERGIE  In het voorgaande hoofdstuk is aangegeven welke technieken voor conditiebewaking kunnen worden toegepast.
De volgende stap is om na te gaan wat de behoefte en mogelijkheden binnen de windenergie zijn.
Veel van de genoemde technieken zijn direct toepasbaar binnen de windenergie, doch er zijn ook belangrijke verschillen.
Voor het opzetten van een goede conditiebewakingsstrategie is inzicht in de optredende defecten een vereiste, zowel voor de keuze van de techniek als wel voor de economische grondslag.
In het oog moet worden gehouden dat in bepaalde industrieën (denk aan nucleair- en de vliegtuigwereld) andere prioriteiten liggen.
Binnen de windenergie blijkt het moeizaam te zijn een goed inzicht in het stoorgedrag te krijgen.
Naast de technische en economische aspecten m.b.t.
de toepassing van conditiebewaking voor individuele windturbines, vormen bedrijfsvoering en datapresentatie een onzekere factor.
Bij grote offshore windparken worden per turbine metingen verricht ten behoeve van conditiebewaking, gevolgd door lokale preprocessing met eventuele aanpassingen in de bedrijfsvoering.
bepaalde gegevens hieromtrent worden vervolgens op cluster en parkniveau samengebracht, gepresenteerd en verwerkt.
Ook kan hierop actie worden ondernomen verband handend met de inzetbaarheid van het park.
Er zijn geen vergelijkbare toepassingen bekend welke direct voor windenergie toepasbaar zijn.
Overeenkomsten en verschillen  Toepassing van conditiebewaking is zeer divers.
De voorbeelden zijn o.a. gevonden in: Procesindustrie, Papierindustrie, Nucleaire industrie, Vliegtuigen en helikopters, etc.
Er zijn veel raakvlakken met deze toepassingen, doch ook zijn er belangrijke verschillen met de windenergie, welke directe toepassing in de weg staan, zoals: Toegankelijkheid en bereikbaarheid; M.n.
offshore turbines zijn vaak niet of anders tegen hoge kosten toegankelijk voor personeel.
Dit is een zeer belangrijk verschil met andere toepassingen, omdat daar bijna altijd personeel op locatie aanwezig is.
Ook kan is veelal deskundigheid op korte termijn inzetbaar.
De moeilijke toegankelijkheid stelt hoge eisen aan betrouwbaarheid van conditiebewaking.
Het is niet alleen belangrijk dat fouten worden waargenomen, doch ook niet-terrechte meldingen kunnen hoge kosten tot gevolg hebben.
Verspreide opstelling Bij grote off-shore parken zullen tientallen turbines , verspreid over een groot gebied zijn opgesteld.
Veel (bijna) identieke turbines Voor grote parken zullen turbines in serie worden gebouwd.
De turbines zullen echter nooit geheel identiek zijn, a.g.v.
kleine verschillen tijdens de productie, onderhoud of afwijkende functies binnen het park.
Ook zullen de belastingen van de turbines onderling verschillen a.g.v.
zogeffecten e.d. Hoge graad van automatisering Turbines zullen altijd geheel onbemand moeten kunnen functioneren.
Hoogstens één bezoek per jaar voor preventieve onderhoudsacties wordt voorzien.
Bij grote parken zal hoogstens één operator aanwezig zijn voor bewaking en bediening.
Wisselende belastingen en externe omstandigheden De wisselende windbelastingen en overige externe omstandigheden bemoeilijken het vaststellen van trendmatige veranderingen vanwege de steeds veranderende "fingerprint".
Ervaring hieromtrent ontbreekt.
Kleine investeringsmarges Investering in conditiebewaking dient economisch haalbaar te zijn.
De marges zijn echter relatief klein, omdat de investeringen op turbineniveau moeten plaatsvinden en uit de vermeden opbrengstderving gefinancierd moeten worden.
In vergelijking met aerospace of nucleaire toepassingen is veiligheid hier nauwelijks een item.
Stoorgedrag van windturbines  Om een indruk te krijgen van het stoorgedrag van windturbines kan gebruik worden gemaakt van generieke of specifieke databases.
Generieke databases Er zijn een aantal generieke databases, waarvan de volgende het meest bekend zijn: Database uit het Wissenschaftliches Meb- und Evaluierungsprogramm (WMEP), Database van WindStats  Beide databases bevatten zeer veel gegevens.
Bij de eerste gaat het om ca.
1500 turbines, bij de tweede zelfs om ruim 5000 turbines.
Vanwege de wijze van registratie is het niet mogelijk hieruit gedetailleerde informatie te onttrekken.
De volgende conclusies kunnen worden getrokken: Een storing leidt in 70% van de gevallen tot uit-bedrijfname van de turbine, Dominante storingsoorzaken zijn (meer dan 50%): Defecte onderdelen, Besturing, Dominante deelsystemen t.a.v.
storingen zijn (meer dan 50%): Elektrisch systeem, Besturingselectronica, inclusief sensoren, Overige storingsgevoelige systemen, involgorde van belangrijkheid: Hydraulische systeem, Kruisysteem, Bladen, Mechanische rem, Tandwielkast.
Op basis hiervan kan niet gesteld worden dat bladen of tandwielkasten niet interessant zijn voor conditiebewaking.
Bijvoorbeeld bij bladen vormt het niet goed functioneren van de tiprem een belangrijke storingsbron.
Echter lang niet alle bladen zijn voorzien van tipremmen.
Bij de generieke database komt dit echter niet tot uiting.
Ook kan door het verschil in kosten a.g.v.
een storing, een ander beeld worden gekregen.
Het vervangen van een tandwielkast brengt zeer veel kosten mee, terwijl het vervangen van een relais relatief goedkoop is.
Specifieke databases Het stoorgedrag van een windturbine is sterk afhankelijk van het type.
Het verdient dan ook de voorkeur voor de opzet van een conditiebewakingssysteem uit te gaan van ervaringen van het betreffende ontwerp.
Fabrikanten van windturbines zijn meestal zeer terughoudend in het verstrekken van informatie betreffende het stoorgedrag.
Bovendien is deze informatie veelal slechts voorhanden in onderhoudsbonnen en logboeken.
Het blijkt moeilijk te zijn hieruit direct informatie te onttrekken.
In het kader van het NOVEM project "Informatiesysteem voor Windturbinestoringen" is door het ECN en de firma Baas & Roost een programma ontwikkeld voor de ondersteuning van onderhoud.
Naast planning van onderhoud en configuratiebeheer, omvat dit systeem ook de mogelijkheid tot uitgebreide storingsregistratie en de analyse daarvan.
Deze storingsregistratie heeft mede tot doel een goede terugkoppeling richting R&D tot stand te brengen en is dus ook voor implementeren van conditiebewaking van belang.
Mogelijkheden voor conditiebewaking bij windturbines  Aan de hand van het onderzoek naar de verschillende conditiebewakingstechnieken (Hoofdstuk 2) is een inventarisatie gemaakt naar de mogelijkheden van de verschillende conditiebewakingstechnieken per component of componentengroep.
Het betreft zowel on-line als off-line technieken.
Bij het beoordelen van de componenten is aandacht geschonken aan de volgende punten : Faalkans, faalwijze van een component en detectiemogelijkheden; Kosten en hersteltijd; Kritisch/minder kritisch zijn van de component; Mogelijkheid van geleidelijk achteruitgaan.
Bij het kiezen van de toepasbaarheid van de verschillende conditiebewakingstechnieken is tevens aandacht geschonken aan punten als: Geschiktheid van bewaking voor het betreffende component; Kosten; In ontwikkeling / op de markt zijn; Beschikbaarheid/verkrijgbaarheid; Levensduur; On/off-line.
De windturbine is onderverdeeld in de deelsystemen die in de volgende paragrafen worden besproken.
Figuur 3.1: Algemene opbouw van een windturbine  Rotor De rotor is een kritische component, vooral omdat de herstelkosten vaak hoog zijn.
Uit onderzoek blijkt dat met name de bladbevestiging, het bladlichaam en de tipremmen storingsgevoelig zijn.
Oorzaken hiervoor zijn: Bladbevestiging: Teruglopen voorspanning, Vermoeiing blad-bout verbinding, Bladlichaam: Vervuiling, Oppervlak, erosie, Delaminatie a.g.v.
blikseminslag, Tipremmen: Corrosie, Slijtage van mechanisme.
Het analyseren van het vermogen van de turbine is een veelbelovende techniek.
Meerdere onderzoeken laten zien dat niet symmetrische bladhoeken en verandering in de stijfheid en massa met behulp van een FFT-spectrum analyse in het elektrische uitgangsvermogen zijn terug te vinden.
Ook kan verandering in het elektrisch uitgangsvermogen bij een bepaalde windsnelheid (PV-karakteristiek) duiden op vuil- en ijsafzetting.
De methode is naar alle waarschijnlijkheid niet geschikt om de aard van het probleem te identificeren maar kan wel dienst doen als een indicator dat er wat aan de hand is.
Een voordeel van het toepassen van deze techniek is dat er geen extra instrumentatie nodig is en dat de techniek on-line te gebruiken is.
Trillingsanalyse is totdus ver de meest gangbare methode voor het on-line beoordelen van roterende machines.
Uit onderzoek blijkt dat met akoestische emissie en trillingsdetectie de fysieke conditie van het bladlichaam kan worden vastgesteld.
Beiden kunnen on-line worden toegepast.
Het VIBRO-IC systeem van Schenck is gebaseerd op trillingsdetectie en door ISET is dit systeem aangepast voor windturbines.
Nadelen zijn dat bij de fabricage rekening moet worden gehouden met het plaatsen van de opnemers, en de techniek tevens erg gevoelig is, waardoor hevige regen en storm invloed op het resultaat.
Bovendien vereist dit een apart systeem, waardoor de kosten hoog zijn.
Geen van beide methodes heeft zich tot nu toe in de praktijk bewezen, zodat geen voorkeur kan worden uitgesproken.
Een andere techniek is het meten van rek in het blad.
Hieraan wordt momenteel op meerdere plaatsen aandacht besteed, m.n.
omdat optische sensoren sterk in de belangstelling komen.
De nadelen van het meten met rekstrookjes worden hiermede mogelijk ondervangen.
Evenals bij de akoestische emissie methode moeten sensoren in het blad worden opgenomen.
Het is een zeer directe methode om de conditie van de bladen vast te kunnen stellen, echter toepassing ervan voor windturbines staat nog in de kinderschoenen.
Tandwielkast Tandwielkasten zijn wel één van de meest gebruikte componenten in de industrie, m.n.
voor roterende machines.
Er is dan ook volop kennis op het gebied van conditiebewaking.
De meest interessante opties worden in deze paragraaf besproken.
Faalvormen bij tandwielkasten zijn: Problemen met de smering, Tandwieldefecten, Lagerdefecten.
Verschijnselen die daarbij optreden zijn: Toenemende trillingen en geluid, Ontstaan van abnormale hoeveelheid en grootte van metalen deeltjes in de olie, Toenemende temperatuur door energieverliezen.
Het vervuilen van de olie kan op zich weer een bron zijn van toenemende slijtage.
Bij tandwielkasten is het van groot belang dat defecten vroegtijdig worden ontdekt omdat de herstelkosten dan nog laag zijn.
Wanneer defecten te laat worden gedetecteerd dan kunnen de herstelkosten zeer hoog oplopen.
Een geschikte techniek is on-line trillingsanalyse.
Hier is veel ervaring mee opgedaan buiten de windenergie.
Door de variabele belasting bij windturbines kunnen standaard trillingsanalyse systemen niet zonder aanpassingen op een windturbine toegepast worden.
De invloed van de variabele belasting kan mogelijk worden opgevangen door bij de bewaking een referentiepunt te kiezen die evenredig is met de belasting.
Op deze manier kunnen de alarmgrenzen bijvoorbeeld afhankelijk worden gemaakt van het uitgaande elektrisch vermogen van de windturbine.
Het nadeel van trillingsanalyse is dat hier veel ervaring mee dient opgedaan te worden en dat de resultaten moeilijk te analyseren zijn.
Bij de huidige toepassingen wordt gebruikt gemaakt van een separaat systeem, waardoor de kosten hoog zullen zijn.
In de industrie en ook bij windturbines wordt veelvuldig gebruik gemaakt van off-line olieanalyse, waarbij het vaak als aanvulling op trillingsanalyse wordt gebruikt.
On-line olieanalyse komt veel minder voor en is ook meestal niet echt nodig in de industrie, omdat de tandwielkasten goed bereikbaar zijn om een oliemonster te nemen.
Dit is niet het geval bij offshore windturbines.
Voor on-line olieanalyse kan op dit moment kan het beste gebruik worden gemaakt van een on-line deeltjes teller.
De ferro-magnetische sensor is waarschijnlijk de beste keus.
Hiermee kunnen ijzeren deeltjes worden gedetecteerd.
Deze is echter ook gevoelig voor andere vervuiling.
Door ook de druk voor en na het oliefilter te meten, kan bepaald worden of het oliefilter abnormaal snel dicht slibt.
Hiervoor is standaard instrumentatie beschikbaar.
Wordt de drukval over het filter te groot en laat de on-line deeltjes teller een stijging zien dan kan slijtage de oorzaak zijn.
Is dit niet het geval, dan is er sprake van contaminatie.
Daarnaast dient er ook op reguliere basis een off-line olieanalyse uitgevoerd te worden om zo precies de mate van contaminatie, de hoeveelheid en de soort van slijtage deeltjes en de conditie van de olie te bepalen.
Er zijn wel on-line opnemers in ontwikkeling voor het uitvoeren van olieanalyses, doch toepassing hiervan wordt niet als direct nuttig en haalbaar beschouwd.
Figuur 3.2: Off-line deeltjesteller  De olietemperatuur wordt veelal reeds gemeten en bewaakt op grenswaarde.
Een aanvulling hierop kan trendanalyse zijn, waarbij geleidelijke veranderingen een maat zijn voor de conditie van de tandwielkast.
In de literatuur wordt ook gesproken over de mogelijkheid om defecten aan de tandwielkast te detecteren via het uitgaande vermogen.
Het lijkt niet waarschijnlijk, dat hiermede in een vroegtijdig stadium defecten kunnen worden vastgesteld.
Aandrijfassen, lagering en koppelingen in aandrijftrein Met deze groep gebeurt in de regel heel weinig, doch de herstelkosten zijn vaak hoog en reparaties zijn vaak moeilijk uit te voeren.
Het rotorlager kan bewaakt worden door de trillingen te meten met als mogelijke aanvulling de temperatuur te bewaken in de tijd.
De aandrijfas kan door trillingsmetingen op uitlijnfouten bewaakt worden en de koppeling kan ook bewaakt worden door de trillingen radiaal te meten op een lager van de betreffende as.
Trillingsanalyse is alleen aantrekkelijk als andere componenten al met trillingsanalyse bewaakt worden om de kosten van een apart systeem te kunnen verantwoorden.
Is dit niet het geval dan is de temperatuur van het rotorlager ook te gebruiken als op zichzelf staande conditiebewakingstechniek.
Bij trillingsanalyse geldt natuurlijk wel weer dat deze techniek moeilijk te analyseren is en dat ervaring opgedaan dient te worden met variabele belastingen van een windturbine.
Mechanische rem Storingen aan de mechanische rem komen ook veel voor, doch de reparatiekosten zijn meestal laag.
Vervanging van remvoeringen is eenvoudig.
Afhankelijk van het turbineconcept kan de mechanische rem wel een kritische component zijn wat betreft de veiligheid en oorzaak zijn van grote gevolgschade.
Bewaking van de mechanische rem vindt in het algemeen plaats via: Bewaking van de dikte van de remvoering, Bewaking van de remtijd, Ingrijpen vindt meestal plaats op basis van grenswaardeoverschrijding.
Via trendanalyse op de remtijd in combinatie met de remvertraging kan vroegtijdige afname van de remcapaciteit worden gedetecteerd.
Omdat mechanisch remmen veelal gelijktijdig met aërodynamisch of elektrisch remmen wordt uitgevoerd, en de omgevingscondities wisselend zijn, is succes niet vanzelfsprekend.
Bewaking met behulp van thermografie als on-line bewakingstechniek lijkt niet aantrekkelijk omdat dit nauwelijks toegevoegde waarde heeft.
Een toename van de warmteontwikkeling zal ook tot uiting komen in een toename van de remtijd of onvoldoende remvertraging.
Een asymmetrische rembelasting van de remklauwen zal ook tot uiting komen in een ongelijkmatige slijtage van de remvoeringen.
Generator De veelvuldig toegepaste asynchrone generator is een zeer robuuste machine.
Toch is ongeveer 5% van de storingen terug te voeren op de generator.
Meest belangrijke storingsbronnen hierbij zijn: Slijtage aan sleepringen en/of borstels, Slijtage van lagers, Sleepringen en borstels zijn meestal eenvoudig te vervangen, hetgeen in het preventief onderhoud meegenomen moet worden.
Defecten aan lagers kunnen via trillingsanalyse of via frequentieanalyse van de fasestroom worden gedetecteerd.
Wanneer apparatuur voor trillingsanalyse aanwezig is, kan deze bewaking eenvoudig worden meegenomen.
Frequentieanalyse kan in hetzelfde (VIBRO-IC systeem van Schenck) worden uitgevoerd.
Uiteraard vereist dit weer veel kennis en ervaring.
De generator kan ook goed op temperatuur worden bewaakt.
Dit gebeurt reeds veel op grenswaarde detectie van de temperatuur van rotor en stator wikkelingen.
Trendanalyse voor het vroegtijdig detecteren van storingen kan een goede aanvulling zijn, tegen lage kosten.
Thermografie is ook voor de bewaking van de generator toepasbaar, doch de toegevoegde waarde is gering terwijl de kosten hoog zullen zijn.
Elektrisch systeem Het electrische systeem vormt de belangrijke bron van storingen.
Meest belangrijke failure modes zijn hierbij: Beveilingsschakelaars, Zekeringen, Gelijkrichter, De meest belangrijke faaloorzaken zijn: Overbelasting, Blikseminslag, Defecte componenten.
Zolang het geen defecte vermogensomvormer betreft, zullen de herstelkosten meestal laag zijn, doch omdat het erg veel voorkomt, veroorzaakt dit veel verlies aan beschikbaarheid.
Omdat de oorzaak erg vaak ligt bij overbelasting (zekeringen en beveiligingsschakelaars), kan m.b.v.
trendanalyse op gevraagde en geleverde stromen mogelijk vroegtijdig falen worden vastgesteld, zodat acties tijdens preventief onderhoud kunnen worden uitgevoerd of kan de bedrijfsvoering worden aangepast.
Voor transformatoren wordt veelal temperatuurbewaking op grenswaarde uitgevoerd.
Ook hier kan trendanalyse worden toegepast om de bedrijfsvoering tijdelijk aan te passen.
Thermografie is ook voor elektrische systemen goed toepasbaar, doch vooral om storing op te sporen.
Als on-line techniek voor conditiebewaking is de toegevoegde waarde beperkt.Elektronica/besturing Veel storingen worden toegeschreven aan het besturingssysteem.
De registratie ervan is echter onbetrouwbaar omdat de oorzaken vaak niet direct op een component zijn terug te voeren.
Conditiebewaking zal hier weinig aan kunnen veranderen.
Een goede registratie van de foutoorzaken, verbetering van de diagnostiek en terugkoppeling naar het ontwerp lijken hier vooralsnog de grootste verbetering te kunnen geven.
Sensoren Sensoren zijn een belangrijke bron van storingen en er is bij turbinefabrikanten dan ook een zekere weerstand te bespeuren conditiebewaking toe te passen, waarbij het aantal sensoren zal toenemen, en vervolgens weer bron van nieuwe storingen zal zijn.
En deze angst is ten dele terecht.
Sensoren welke additioneel voor conditiebewaking worden toegepast mogen de bedrijfsvoering van de turbine zo weinig mogelijk in de weg staan.
Daarnaast moet zo veel mogelijk gebruik worden gemaakt van reeds aanwezige sensoren.
Tevens biedt conditiebewaking de mogelijkheid tot een verbeterde diagnostiek waarmee de turbine juist langer in bedrijf kan worden gehouden.
Falen van sensoren leidt zelden tot grote schade.
Wel leidt het echter tot stilstand, hetgeen productieverlies tot gevolg heeft.
Als conditie bewaking kan op basis van onderlinge vergelijking van grootheden en trendmatige veranderingen het falen van sensoren worden vaststellen.
Of dit ook op een vroegtijdig stadium kan gebeuren is twijfelachtig omdat sensoren meestal i.g.v.
falen, ook snel bezwijken.
Wel kan worden vastgesteld welke sensor faalt en of zijn functie kan worden overgenomen waardoor de turbine in bedrijf kan blijven.
Hydraulisch sytsteem Hydraulisch systemen zijn storingsgevoelig.
De meeste storingen zijn echter niet ernstig en eenvoudig en goedkoop te verhelpen.
Het betreft vaak vervanging van kleinere componenten of het verhelpen van lekkages.
Olieanalyse kan de betrouwbaarheid van het hydraulisch systeem (overigens net als bij tandwielkasten) vergroten en dient bijvoorkeur opgenomen te worden in het onderhoudsschema van de fabrikant.
Bij hydraulische systemen kunnen een groot aantal procesparameters gebruikt worden.
Voor het bewaken van componenten, zoals een pomp of een regelklep, kan de vloeistroom voor en na de component gemeten worden.
Veranderingen in de vloeistofstroom bij gelijke condities kunnen duiden op lekkage of slijtage.
Voor een meer algemene bewaking kan de druk in het systeem gemeten worden bij gelijke condities.
Beide technieken hebben als nadeel dat dit met grote nauwkeurigheid moet gebeuren bij exact gelijke condities.
Vacuümmeters (en soms ook trillingsopnemers) worden gebruikt om de mate van cavitatie te meten bij de pompinlaat.
Deze technieken zijn meestal bedoeld voor grotere systemen.
Bij hydraulische systemen voor windturbines (veelal bladverstelling en rem) worden meestal alleen drukopnemers, temperatuuropnemers en niveauschakelaars geïnstalleerd en vindt detectie plaats op basis van grenswaardeoverschreiding.
Toepassing van trendanalyse op basis van temperatuur en druk zal lastig zijn, vanwege het frequent schakelen van kleppen en het koelen van de olie in wisselende omstandigheden.
Wel kan worden gedacht aan het bewaken van de performance van het gehele systeem.
Bij het hydraulische systeem voor de bladverstelling kan de relatie tussen de gewenste en gerealiseerde verstelsnelheid worden geanalyseerd en bewaakt op trendmatige veranderingen.
Conditiebewaking van componenten heeft ook niet veel zin, omdat het grootste deel van de storingen wordt veroorzaakt door lekkages en leidingen.
De aandacht kan daarom beter worden gericht op ontwerp en uitvoering.
Kruisysteem Het kruisysteem blijkt tamelijk storingsgevoelig.
De meest belangrijke storingsbronnen zijn: De aandrijving van het kruisysteem (motor en reductiekast), De kruiremmen.
Problemen met het kruilager en de tandkrans komen veel minder voor.
Conditiebewaking van het kruilager heeft daarom weinig toegevoegde waarde.
Daarnaast is bewaking van dit lager ook erg moeilijk, vanwege de uiterst trage kruibeweging.
Voor de aandrijving komt vooral trillingsbewaking in aanmerking.
Deze techniek is prima geschikt voor de motor en de tandwielkast.
Daarnaast kan als aanvullende conditiebewakingstechniek de motorstroom bewaakt worden in de tijd.
Naast bewaking van het benodigde kruivermogen kan op de motorstroom, net als bij de generator, ook frequentieanalyse uitgevoerd worden.
Omdat de reductiekasten voor de kruiaandrijving meestal gesloten systemen zijn, is het toepassen van on-line sensoren niet realistisch.
Wel kan gebruik worden gemaakt van magnetische pluggen en kan er periodiek off-line olieanalyse worden toegepast als onderdeel van het preventief onderhoud.
Vanwege het kortstondige gebruik van de kruiaandrijving, is bewaking op temperatuur nauwelijks zinvol.
Tot slot kan bewaking op het systeem uitgevoerd worden, via trendanalyse van kruisnelheid en kruivermogen.
Hierbij zal niet duidelijk zijn wat de bron van het probleem is, doch het geeft wel een indicatie dat er wat aan de hand is.
De kruisnelheid wordt echter meestal niet gemeten, terwijl gebruik van het gierhoeksignaal hiervoor onvoldoende nauwkeurig is.
Dragende constructie/behuizing Met de toren en de gondelbehuizing gebeurt weinig, maar mocht er toch wat mee gebeuren dan zijn de gevolgen vrij ernstig.
Gebroken bevestigingsbouten en scheurtjes in het materiaal door vermoeiing zijn de meest voorkomende defecten.
Bij het testen of een nieuw concept windturbine aan zijn ontwerpspecificaties voldoet worden vaak de trillingen in de toren gemeten.
Deze techniek kan ook gebruikt worden voor conditiebewaking.
Zoals al eerder is opgemerkt is de techniek van trillingsanalyse alleen interessant wanneer er meerdere componenten bewaakt worden  De offshore fundaties zullen in het begin zeker bewaakt worden omdat het een nieuw concept is, terwijl de belastingen anders zijn dan gebruikelijk.
Wanneer de fundaties echter voldoen aan hun ontwerpcriteria, dan ligt het in de verwachting dat er geen verdere bewaking noodzakelijk zijn.
Wel zal er waarschijnlijk een controle door duikers of camera's uitgevoerd worden.
Wanneer er onverhoopt toch iets ernstigs dreigt te gebeuren, dan is trillingsanalyse van de toren of van de gondel ook een afdoende bewaking.
3.4 Bewaking van windparken  In het voorgaande is ingegaan op conditiebewaking van windturbines en de onderdelen daarvan.
Bij toepassing van grote windparken wordt vooral de manier waarop conditie bewaking wordt geïntegreerd in de bedrijfsvoering van het park, van belang.
De volgende aspecten komen hierbij aan de orde: Parkregeling en bedrijfsvoering, Pre-processing van data, Gelijksoortigheid van turbines, Storingsregistratie, Standaardisatie van interfaces  Parkregeling en bedrijfsvoering Bij grote offshore windparken zal de bedrijfsvoering vanuit een centraal punt plaatsvinden.
De volgende functies zullen hierbij van belang zijn: De turbines inzetten, afhankelijk van het op te wekken vermogen en de beschikbaarheid van wind en turbines; Supervisie op het functioneren van turbines; Supervisie op de infrastructuur; Registratie van gebeurtenissen; Faciliterend t.a.v.
onderhoud Voor het uitvoeren van deze taken, is de wijze waarop de informatie beschikbaar wordt gesteld, van belang.
Hier ligt een raakvlak met conditiebewaking, omdat die beperkingen kan opleggen t.a.v.
de beschikbaarheid, informatie geeft voor registratie van gebeurtenissen en sturend zal zijn t.a.v.
onderhoud.
Pre-processing van data Bij conditiebewaking van componenten binnen de windturbine, zal in enkele gevallen reeds preprocessing van data plaatsvinden, alvorens deze naar de turbinebesturing wordt gestuurd.
Voor interfacing naar parkniveau zal opnieuw een vorm van datareductie plaatsvinden.
Op welke wijze dit gestalte moet krijgen is echter onduidelijk.
Gelijksoortigheid van turbines Omdat offshore windparken i.h.a.
zullen bestaan uit één of twee groepen gelijksoortige turbines, zal het vanuit het oogpunt van kostenbesparing aantrekkelijk zijn, bepaalde (dure) voorzieningen bij een beperkt aantal turbines te installeren, waarbij wordt verondersteld dat deze dan representatief zijn voor de overige turbines.
Ook kunnen bepaalde inspecties cyclisch over het park worden uitgevoerd.
Pas wanneer afwijkingen worden vastgesteld, kan verdere inspectie worden uitgevoerd.
Storingsregistratie Een goede storingsregistratie is in toenemende mate belangrijk bij de bedrijfsvoering van windparken en de uitvoering van het onderhoud.
Om een goede terugkoppeling mogelijk te maken is het van belang deze registratie op een gestructureerde wijze uit te voeren, zodat op basis van analyses het faalgedrag in beeld kan worden gebracht.
Standaardisatie van interfaces Binnen de turbines, is het van belang interfaces van deelsystemen met de turbinesbesturing zoveel mogelijk te standaardiseren.
Door sensoren en instrumentatie via standaard bussystemen met elkaar te laten communiceren kan van  ECONOMISCHE ASPECTEN  De toepassing van conditiebewaking zal vooral afhangen van de financiële haalbaarheid ervan.
Bij windenergie is de financiële ruimte zeer beperkt, omdat het opgewekte vermogen per turbines relatief laag is.
Bij het groter worden van windturbines wordt dit weliswaar gunstiger, doch in vergelijking met andere (conventionele) opwekmethoden is het geïnstalleerd vermogen vaak een factor 10 tot 100 per eenheid lager.
De kosten van een conditiebewakingsysteem  In zijn een aantal prijzen opgenomen van conditiebewakingssystemen.
Hieruit blijkt dat bij toepassing van een uitgebreid systeem de kosten erg snel oplopen.
Voor een compleet systeem komt men hier uit op ca.
375.000 gulden.
Het is dus belangrijk conditiebewaking te beperken tot die onderdelen waar het ook aantrekkelijk is.
Daarnaast moet zo veel mogelijk gebruik worden gemaakt van voorzieningen die reeds in de turbine aanwezig zijn.
Het is voor deze studie niet realistisch uit te gaan van een compleet separaat conditiebewakingssysteem.
Om toch een indruk te krijgen van de kosten, is daarom per deelsysteem geïnventariseerd in welke orde de gewenste investeringen zullen liggen, als uitbreiding op de bestaande voorzieningen.
De ontwikkelkosten zijn nadrukkelijk niet opgenomen daar dit in de regel éénmalige kosten zijn.
Bewaking tandwielkast en generator Hierbij wordt uitgegaan van een separaat systeem bestaande uit trillingsopnemers en temperatuuropnemers, volgens het Vibro-IC-systeem.
Vibro-C systeem, inclusief software Trillingsopnemers generator, 2 stuks Temperatuuropnemers generator, 2 stuks Trillingsopnemers tandwielkast, 3 stuks Temperatuuropnemer tandwielkast, 1 stuks  Olieanalyse Voor on-line oliebewaking wordt uitgegaan van een aantal standaard opnemers, waarbij de verwerking wordt ondergebracht in de turbine besturing.
Vanwege de lage frequentie lijkt dit ook een realistisch uitgangspunt.
Water sensor ∆P sensor over filter Particle counter  De particle counter is als portable unit beschikbaar en verwacht wordt dat deze op korte termijn als on-line opnemer op de markt zal komen.
De prijs is een schatting van de leverancier.
Bewaking kruisysteem In het kruisysteem zijn reeds bewakingsfunkties opgenomen.
Voor conditiebewaking kan worden gedacht aan trendbewaking voor het benodigde kruivermogen.
Dit is ook typisch een functie die in het besturingssysteem kan worden geïntegreerd  Bewaking pitchmotoren Voor de pitchmotoren geldt hetzelfde als voor de kruimotoren.
Systemen onderscheiden zich echter qua dynamiek.
Uitgangspunt ook hier moet zijn dat de conditiebewaking moet worden geïntegreerd met de besturing.
Stroomtrafo  Bladen Conditiebewaking van bladen staat in de kinderschoenen.
De toe te passen sensoren zijn nieuw, de verwerkingsapparatuur is nieuw en het is niet duidelijk of met die meetgegevens ook daadwerkelijk de conditie van het blad goed kan worden vastgesteld.
De prijzen zijn indicaties, voor zover nu bekend en rekening houdend met een halvering van de prijs per 6 maanden en toepassing over 2 jaar.
Opnemers Verwerkingsapparatuur Dataprocessing  Kosten en baten  De totale kosten van een conditiebewakingssysteem (exclusief ontwikkelkosten) komen hiermede op ca.
56.000 gulden.
De volgende opbrengsten staan hier tegenover:  Vermindering van het aantal storing.
Het gemiddelde aantal storingen is ongeveer 3 per jaar.
Stel dat het aantal storingen per jaar kan worden teruggebracht naar 2, op grond van verbeterde diagnostiek en remote besturing dan levert dit aan vermeden kosten.
Vermindering van gevolgschade Gevolgschade kan zijn: Bladbreuk, tandwielkast failure, lagerschade, kortsluiting.
Wanneer met een conditiebewakingssysteem het vervangen van de onderdelen voorkomen kan worden, dan liggen de vermeden kosten al snel in de orde van de investeringskosten van een conditiebewakingsysteem.
Door gebrek aan faalgegevens is dit moeilijk kwantificeerbaar.
Vanuit de tandwielkastenwereld is bekend, dat door het verkomen van verontreinigingen in de olie, de levensduur van een tandwielkast met meer dan een kwart verlengd worden.
Vermindering van verzekeringskosten Het verzekeren van windturbines wordt moeilijker en kostbaarder naarmate de risico's moeilijker zijn in te schatten.
Door de conditie bewaking systeem kan een turbine makkelijker worden verzekerd tegen een lagere premie.
De vermeden kosten zullen in de orde liggen van de voorgaande post en komen in plaats daarvan.
Op basis van bovenstaand lijkt het redelijk te concluderen dat een conditiebewakingssysteem zich vrij snel kan terugverdienen (ca.
3 jaar).
CONCLUSIES EN AANBEVELINGEN  De conclusies en aanbevelingen zijn onderverdeeld in drie delen.
Het eerste deel omvat onderwerpen waar onduidelijkheid over bestaat t.a.v.
de plaats van conditiebewaking bij windturbines en windturbine parken.
Vervolgens worden in het tweede deel een aantal valkuilen aangegeven, welke een risico vormen bij implementatie van conditiebewaking aan windturbines.
Het laatste deel omvat technische ontwikkelingen op dit gebied waarmede op middellange termijn rekening moet worden gehouden.
Openstaande punten  Voor het toepassen van voornoemde technieken, zijn een aantal aspecten nog niet voldoende ontwikkeld voor directe toepassing bij windturbines.
De volgende punten worden hieronder verder toegelicht:  Doel van conditie bewaking Uitbouwen van reeds aanwezige bewakingsfuncties Toepasbaar maken van globale technieken Toepasbaar maken van bestaande systemen voor windturbines Integratie van bestaande technieken in besturingssystemen Inpassing van conditiebewaking in parkbeheer Ontwikkelen van een kostenmodel  Doel van conditie bewaking Het doel van conditiebewaking klinkt triviaal, doch echt duidelijk is het nog niet.
Wel duidelijk is, dat d.m.v.
conditiebewaking wordt nagestreefd gevolgschade te voorkomen.
Voor windturbines, zeker offshore, is dit heel belangrijk.
Wanneer gekeken wordt naar conditiebewaking t.b.v.
onderhoud, is de situatie minder duidelijk.
Het heeft geen zin conditiebewaking uit te voeren om ontwerpfouten op te sporen of de gevolgen ervan te beheersen (het tandwielkasten probleem).
Echter zaken als het bewaken van de oliekwaliteit is wel van groot belang, zowel t.b.v.
het beperken van gevolgschade als t.b.v.
het beheersen van de levensduur van een tandwielkast.
Voor de bladen ligt de situatie weer anders.
Bladen zijn weliswaar ontworpen voor de levensduur van de turbine, doch externe oorzaken van schade zijn nu eenmaal niet voorspelbaar.
M.a.w.
het is nauwelijks mogelijk de vraag of conditiebewaking nuttig is voor toepassing voor windturbines in algemene zin te beantwoorden.
Een praktische benadering is dan ook het meest zinvol.
Uitbouwen van reeds aanwezige bewakingsfuncties Besturingssystemen bevatten steeds meer functionaliteit.
Sommige van deze functies komen reeds dichtbij hetgeen conditiebewaking genoemd kan worden.
Met relatief weinig kosten kunnen hieraan functies worden toegevoegd, waardoor in een vroegtijdig stadium trends kunnen worden waargenomen welke informatief zijn voor onderhoudsdiensten.
Hierbij kan gedacht worden aan remtijd-trend-bewaking, temperatuur-trend-bewaking, versteltijd-trend-bewaking, etc.
etc.
Toepasbaar maken van globale technieken Naast het uitbouwen van bestaande bewakingsfuncties, kan ook gedacht worden aan het toepassen van globale technieken op basis waarvan trends kunnen worden waargenomen, en waarbij gebruik wordt gemaakt van bestaande sensoren.
Hierbij wordt gedacht aan veranderingen in de PV-curve, vermogensfluctuaties en frequentie analyse van beschikbare signalen.
Uiteraard zullen deze technieken slecht tot globale indicaties leiden, doch daar staat tegenover dat de extra investeringskosten laag zullen zijn.
Hier is geen grote, maar wel een langdurige ontwikkelinspanning mee gemoeid.
Toepasbaar maken van bestaande systemen voor windturbines Bij veel industriële toepassingen worden separate systemen toegepast voor conditiebewaking.
Veel van deze systemen zijn, in aangepaste vorm toepasbaar voor windturbines.
Voor het toepasbaar maken is ontwikkeling noodzakelijk.
De inspanningen hiervoor hoeven niet direct groot te zijn, doch wel verspreid over een langere tijd.
Daarnaast is de hardware, die hiervoor beschikbaar is in het algemeen duur, waardoor de kosten (per turbine) hoog zullen zijn.
Integratie van bestaande technieken in besturingssystemen Moderne windturbines bevatten meestal veel intelligentie, terwijl de kosten erg belangrijk zijn om de kWh-prijs voldoende laag te krijgen.
Op termijn zal er dan ook behoefte zijn, systemen te integreren.
Dit betekent dat bestaande systemen naar een besturingssyteem omgezet moeten worden, hetgeen een langdurig traject zal zijn.
Inpassing van conditiebewaking in parkbeheer Naast de implementatie van conditiebewaking op turbine niveau, speelt bij offshore toepassing vooral ook de integratie binnen het parkbeheer een belangrijke rol.
Bij de centrale bewakingspost zal de informatie op een zodanige wijze gepresenteerd moeten worden dat een operator de juiste actie hierop kan nemen.
Daarnaast moeten er ook mogelijkheden zijn om zodanig op gebeurtenissen in te kunnen zoomen, zodat door specialisten een goed beeld van de situatie kan worden opgebouwd.
Ontwikkelen van een kostenmodel Wil conditiebewaking succesvol toegepast worden, dan is het noodzakelijk om een goed inzicht te hebben in de kosten en baten van de verschillende toepassingen.
In het voorgaande hoofdstuk is een schatting gemaakt van kosten en baten.
De onderbouwing daarbij is niet voldoende, om op basis daarvan beslissingen te kunnen nemen.
Een model, waarin zowel de kosten als de baten met voldoende onderbouwing zijn ondergebracht en waarmede gevoeligheidsanalyses kunnen worden uitgevoerd, zal een belangrijk hulpmiddel zijn om de economische justificatie van de extra investeringen te kunnen geven.
Valkuilen  Het toepassen van conditiebewaking biedt vele mogelijkheden maar er zijn ook een aantal valkuilen die succesvol toepassen in de weg staan en die het grote gevaar met zich mee brengen dat een verkeerd (lees te rooskleurig) beeld over conditiebewaking ontstaat.
Met conditiebewaking bestaat reeds veel ervaring in andere sectoren.
Hoewel van die ervaring gebruik wordt gemaakt, kunnen die systemen meestal niet direct worden toegepast.
Hiervoor zijn zowel technische als economische redenen.
Door de veelheid aan sensoren is het gevaar groot dat relevante data niet herkend wordt maar ook dat de sensoren op hun beurt weer een bron van storingen kunnen zijn.
Het is belangrijk om een goed overzicht te houden van zinvolle data en het is belangrijk om technieken toe te passen die zo optimaal mogelijk gebruik maken grote hoeveelheid meetwaarden, denk hierbij aan data-mining en data warehousetechnieken.
Conditiebewaking van componenten cq.
systemen is alleen zinvol wanneer het falen niet snel gebeurt, m.a.w.
er moet een trendmatige degradatie waargenomen kunnen worden.
Conditiebewaking van componenten cq.
systemen is ook alleen maar zinvol wanneer het delen betreffen die ook werkelijk falen.
Bewaking op componenten die nooit falen kost alleen maar geld.
Trends  Tot slot van dit hoofdstuk noemen we een aantal trends op, zoals die in de literatuur en zeker ook uit gesprekken naar voren zijn gekomen.
Bij de keuze voor conditiebewaking spelen technische en economische factoren ongetwijfeld een belangrijke rol.
Doorslaggevend zijn echter vaak ook de wensen van de klant, het product van de concurrent en gebeurtenissen in het verleden.
Bij olieanalyse is het belangrijk om te weten wat de conditie van de olie is.
Belangrijke punten zijn de mate van vervuiling (hoeveel deeltjes en welke grote), de hoeveelheid water in de olie en welke soorten stoffen (metalen) er in de olie zitten.
Ook is het belangrijk om het functioneren van het filter te bewaken.
De laatste tijd zien we steeds meer instrumenten op de markt komen die een antwoord geven op deze vragen en die remote zijn uit te lezen.
Denk bij dit laatste aan de restlevensduurbewaking van het filter, de vocht sensor en de deeltjesteller van bijvoorbeeld de firma PALL.
De eerste stappen voor implementatie binnen de windwereld zijn reeds gezet maar de prijsstelling is nog zodanig dat deze technieken niet geschikt zijn voor kleinere windturbines.
Monitoring van bladen wordt steeds belangrijker.
Dit geldt zowel tijdens de productiefase van het blad als tijdens de operationele fase van de turbine.
Sterk in de belangstelling staan de "optical fibre" sensoren, die een breed toepassingsgebied met zich mee brengen.
Zo zijn er sensoren die gebruikt kunnen worden voor het meten van rekken maar ook zijn er sensoren die temperatuur, vocht en versnellingen kunnen meten.
De sensoren kunnen in het blad worden meegelamineerd, waardoor een lange levensduur kan worden bereikt.
Hiervoor zijn ontwikkelingen noodzakelijk, zowel t.a.v.
het productieproces, de instrumentatie en de data-interpretatie.
Doordat de turbine bewakingssystemen steeds meer functionaliteit krijgen en er ook steeds meer individuele systemen komen neemt het belang van integratie van de verschillende systemen en interfacing toe.
Qua besturing en beveiliging wordt de turbine in de toekomst steeds meer een 'computernetwerk' waar individuele systemen ingeprikt kunnen worden en waarbij een centraal systeem voor de feitelijke bewaking zorgt.
Bewaking op afstand zal zeker met oogpunt op de offshore windturbine belangrijker worden.
Meetsystemen worden dan ook steeds meer remote uitgelezen en het belang van een goede diagnostiek neemt hierbij toe.
In de literatuur wordt in veel artikelen aandacht besteed aan signaalanalyse en diagnostiek.
Hoewel veel van die methoden nog niet direct inzetbaar zijn, bestaat er zeker wel een trend meer geavanceerde technieken toe te passen.
Het is van belang deze ontwikkelingen goed in de gaten te houden.
6.
REFERENTIES  In de referentielijst zijn de meest representatieve bronnen opgenomen..
Daarnaast is een overzicht gegeven van een aantal besprekingen die gevoerd zijn in het kader van deze literatuurstudie.
Tot slot zijn nog een aantal internetsites aangegeven.
Dit betreft een kleine selectie uit de vele beschikbare sites.
Conditiebewakingssytemen ewitsch,Kassell 1999.
ISET en SCHENCK VIBRO GmbH.
Olieanalyse  Tandwielkasten  Thermografie   ANNEX 1  Samenvatting conditiebewakingstechnieken per component  COMPONENT ROTOR Totale rotor Trillingsanalysegondel Blijkt na onderzoek geschikt te zijn eenvoudig op te nemen in bestaande trillingsanalyse systeem Elektrischuitgangsvermogen Belovende onderzoeksresultaten, geen extra opnemers en kabels nodig.
Nadeel: dient ervaring mee opgedaan te worden.
PV-karakteristiek Eenvoudig, goedkoop, geen extra opnemers en kabels nodig, goede aanvulling op een andere CMT, nadeel: probleem is niet te identificeren Blad Akoestische emissie Mogelijke toepasbaarheid moet nogonderzocht worden, nadelen: misschien te gevoelig, inbouwen bij fabricage van blad Trillingsdetectie Mogelijke toepasbaarheid moet nog onderzocht worden, nadelen: trillingsbron nodig, off-line Thermografie Waarschijnlijk goed toepasbaar,contactloze techniek, nadelen, duur, off-line Aërodyn.
rem Versteltijd Eenvoudig, goedkoop, nadeel, vertelt niet wat het probleem is TANDWIELKAST  Trillingsanalyse Goede optie, veel ervaring in deindustrie met deze techniek op tandwielkasten, nadelen: moeilijk te analyseren, standaard systeem niet zonder meer toepasbaar op een windturbine, dient ervaring opgedaan te worden Olieanalyse Goede optie, veel off-line ervaring, nietoff afhankelijk van de belasting, nadelen: beperkte mogelijkheden on- line, on-line niet mogelijk om bron van het probleem te vinden Oliedruk voor en na oliefilter voor detectiedeeltjes en bepalen conditie van oliefilter, goedkoop, eenvoudig, uitstekend te gebruiken in combinatie met on-line olieanalyse Oliepeil Is mogelijk, nadelen: is bij meten vantemperatuur niet nodig, de baten zijn lager dan de kosten Tempeartuurolie Prima procesparameter om te bewakenin de tijd, wordt al gemeten, goedkoop, nadeel: alleen te gebruiken met andere CMT   Temperatuur lager ingaande as Prima procesparameter om te bewaken in de tijd, wordt al gemeten, goedkoop, nadeel: alleen te gebruiken samen metandere CMT Thermografie On-line: te duur en transporthoogwaardige data erg moeilijk, off- line: in combinatie met andere componenten , alleen mogelijk als turbine uit bedrijf is.
Elektrischuitgansvermogen Dient onderzoek naar verricht teworden , geen extra opnemers en kabels nodig, nadeel: klinkt erg onwaarschijnlijk en zeker om deoorzaak van de fout ook te kunnen achterhalen AANDRIJVING Rotorlager Trillingsanalyse Prima geschikt, alleen rendabel als ereen trillingsanalyse systeem aanwezig is, dient ervaring mee opgedaan te worden.
Temperatuur	On	Prima aanvulling op trillingsanalyse,zonder trillingsanalyse is deze CMT techniek ook te gebruiken Aandrijfassen en koppeling Trillingsanalyse Geschikt , kan gebeuren met dezelfdeopnemers als voor het lager MECHANISCHE REM Thermografie on-line: te duur en transporthoogwaardige data erg moeilijk, off- line: in combinatie met andere componenten, alleen mogelijk alsturbine uit bedrijf is Remtijd goed geschikt, wordt in de industrietoegepast, goedkoop, eenvoudig te realiseren CONVERSIESYSTEEM Trillingsanalyse goed geschikt, veel ervaring mee in de industrie Frequentieanalyse fasestroom goed geschikt, geen extra opnemers en fasestroom kabels nodig , nadeel: weinig ervaring Thermografie on-line: te duur en transporthoogwaardig data erg moeilijk, off-line: in combinatie met andere componenten, alleen mogelijk als turbine uit bedrijf is Temperatuur bewaken van rotor, stator ensleepring/borstels, goedkoop, eenvoudig, goede aanvulling op eenandere CMT Weerstandswindingen Goedkoop, eenvoudig, goede aanvulling op een andere CMT BESTURING ENBEVEILIGING Thermografie Zeer goed toepasbaar, on-line: te duur en transport hoogwaardige data erg moeilijk off-line: samen met andere componenten alleen mogelijk als turbine uit bedrijf is   Olieanalyse Transformator: analyse dient in eenlaboratorium uitgevoerd te worden door deskundigen Zelfdiagnose Complexe systemen hebben vaak een ingebouwd zelfdiagnose systeem (bijv.
de omvormer en de PLC), zeer goed te gebruiken HYDRAU-LISCH SYSTEEM Componentniveau	Trillingsanalyse Goed voor bewaken van de aandrijvingen de pomp, dient ervaring mee opgedaan te worden Druk rimpel voor bewaken pomp, dient ervaringmee opgedaan te worden Vloeistofstroom Voor bewaking van componenten nadeel: meten bij exact dezelfde condities Temperatuur Temperatuurverschil over een component zegt iets over de conditie Thermografie On-line: te duur en transporthoogwaardige data erg moeilijk, off- line: in combinatie met anderecomponenten, alleen mogelijk als deturbine uit bedrijf is Vacuüm Geschikt voor het detecteren vancavitatie aan de pompinlaat Systeemniveau Olieanalyse on-line: goede optie voor detecterenniveau contaminatie, off-line: beperkte mogelijkheden door reinheid van deolie Akoestischeemissie wordt veel toegepast bij hydraulischesystemen, is goede techniek om problemen te identificeren, dientervaring mee opgedaan te worden Druk Geschikt voor algemene bewaking, nadelen: meten bij exact dezelfde condities, niet mogelijk om de bron van het probleem te vinden KRUI-SYSTEEM Aandrijving	Trillingsanalyse Prima geschikt, dient ervaring mee opgedaan worden Temperatuur Bewaken van motor en tandwielkast Motorstroom Bewaken in de tijd goede aanvulling opbestaande CMT, kan frequentieanalyse op toegepast worden, maar dit is niet aan te raden Olieanalyse	 On-line : kosten hoger dan baten.
Off-line: periodieke basis Thermografie On-line: te duur en transporthoogwaardige data erg moeilijk.
Off- line: in combinatie met andere componenten, alleen mogelijk als de turbine uit bedrijf is Kruilager Vet-analyse	Off	Is mogelijk, nadelen: gebeurt weinig met het kruilager, off-line   Totalesysteem Kruisnelheid Makkelijk te meten, geen extraopnemer nodig Trillingsanalysegondel Gondelfoutstand is te zien in het frequentiespectrum dient onderzoek verricht te worden, nadeel : vertelt de bron van het probleem niet Elektrischuitgangsvermogen Gondelfoutstand is waarschijnlijk te zien in het frequentiespectrum, dient onderzoek naar verricht te worden, nadeel : vertelt de bron van het probleem niet DRAGENDECONSTRUCTIE/BEHUIZING Trillingsanalysegondel Kan ook voor de rotor en de torengebruikt worden Trillingsanalysetoren Beproefde techniek bij nieuw concept Offshore windproductie is hot De gevolgen van de huidige klimaatverandering worden wereldwijd steeds beter zichtbaar.
Daarom engageert de Europese Commissie zich via het 'Klimaatplan 20-20-20' om de uitstoot van broeikasgassen tegen het jaar 2020 met minstens 20% te verminderen, de energie-efficiëntie met 20% te verhogen en het aandeel van duurzame energie in de totale energieproductie op 20% te brengen.
Om deze doelstellingen te halen, wordt onder meer beroep gedaan op windenergie.
Eind 2010 bedroeg het totale geïnstalleerde vermogen aan windparken in Europa 84 GW, wat in een normaal jaar overeenstemt met een electriciteitsproductie van 181 TWh of 5,3% van het totale Europese electriciteitsverbruik (EWEA).
Met 9,5% van dit totaal, vormen offshore windparken een substantieel en groeiend aandeel.
De tien windparken die momenteel in Europa op zee in aanbouw zijn, vertegenwoordigen een bijkomend geïnstalleerd vermogen van 3 GW.
Tel daarbij de 19 GW capaciteit, nog niet in aanbouw maar wel reeds volledig vergund, en het moet haalbaar zijn om tegen 2020 de kaap van de 20% aan offshore windenergieproductie te nemen.
De tripile is ontwikkeld als variante op de monopile, teneinde het probleem van de hoge buigzaamheid in diep water te ondervangen.
Om de hoge kostprijs van dit meerpalensysteem te drukken, kwam men vervolgens met een 'getuide' (zie boven), d.i.
met spankabels verankerde monopile, op de proppen.
De betonnen gravitaire fundering  De gewichtsfundering of gravitaire fundering ('Gravity Based Foundation' of 'GBF') was in de jaren '90 de meest voorkomende fundering voor offshore windturbines.
De eerste gewichtsfunderingen bestonden uit massief beton.
Deze hadden – hoe tegenstrijdig het ook klinkt – één groot nadeel: hun gewicht.
Dit enorme gewicht was nodig om de constructie (dankzij de zwaartekracht of gravitatie) haar stabiliteit te verlenen.
Toen bleek dat deze betonnen structuren bij grotere waterdieptes zelfs té zwaar werden voor de sterkste installatie- en hefwerktuigen, diende een oplossing te worden uitgedokterd.
Men bouwde een holle, betonnen fundering aan land die vervolgens naar de plaats van installatie werd vervoerd om daar met ballastmateriaal te worden opgevuld en zo het volledige ontwerpgewicht te verkrijgen.
Het ontwerpgewicht wordt zo berekend, dat de fundering niet kan wegglijden, kantelen of opgelift worden.
Kantelen kan worden voorkomen door de basis van de fundering te verbreden.
Het toepassen van gewichtsfunderingen wordt vooral beperkt door de draagcapaciteit van de schepen of pontons die de funderingen naar de eindlocatie moeten brengen.
Ze kunnen geplaatst worden tot op dieptes van ongeveer 25 meter.
Grotere waterdieptes zullen in de toekomst ook mogelijk zijn door de bouw van zwaardere schepen en pontons en een verdere daling van het gewicht van de basisstructuur.
Het grootste nadeel aan dit type funderingen is de maandenlange constructietijd wat de trage opbouw van het windmolenpark op de Thorntonbank verklaart.
Een lichter type van gewichtsfunderingen, waarbij het gewicht en dus de stabiliteit wordt gecompenseerd door stalen kabels die verankerd worden in de zeebodem, is in volle ontwikkeling.
Echter, het nadeel van de lange constructietijd blijft…  De stalen gravitaire fundering  De gewichtsfundering of gravitaire fundering kan ook in staal worden uitgevoerd.
Deze bestaat uit twee delen: (1) een stalen buis en (2) een stalen doos die op de zeebodem rust (zie figuur).
De stalen buis is hol en wordt opgevuld met ballastmateriaal om het ontwerpgewicht te bereiken.
De diameter van de buis is afhankelijk van de waterdiepte.
Hoe groter de waterdiepte, hoe groter de diameter van de buis.
Ook de stalen doos wordt opgevuld om tot een voldoende groot totaal ontwerpgewicht te komen.
Net als de verbrede basis bij de traditionele betonnen GBF, is haar belangrijkste functie om het kantelen van de structuur te voorkomen.
Het nadeel is echter dat bij grotere waterdieptes meer staal nodig is, wat de kostprijs aanzienlijk kan doen stijgen.
En hoewel de benodigde constructietijd korter is dan bij de betonnen variant, is ze toch nog steeds vrij lang.
De betonnen gravitaire fundering ("Gravity Based Foundation" – GBF) is vandaag toegepast bij zowat 25% van de in Europese zeeën geplaatste turbines.
Het systeem is wat op zijn retour o.a. vanwege de lange bouwtijd en de transport- en installatieproblemen eigen aan deze zware constructies.
De stalen variant van de gravitaire fundering bestaat uit een holle, op te vullen buis en een soort "doos" die de constructie moet wapenen tegen omkantelen.
Transport en plaatsing kan een stuk vlotter dan bij de betonnen GBF, maar zeker bij grote waterdieptes blijft de hoge staalprijs een groot nadeel.
Bij een variante op de betonnen gravitaire fundering gebruikt men spankabels, waardoor het gewicht van de fundering kan teruggebracht worden.
De tripod  Een tripod kan het best vergeleken worden met het driepotige statief van een fotocamera.
De centrale koker vormt de basis voor de turbine.
Door deze opbouw heeft de tripod, in vergelijking met de monopile, zowel een grotere sterkte als een grotere stijfheid.
De bredere basis werkt tevens het kantelen van de constructie tegen.
De tripod wordt in de zeebodem verankerd door middel van palen of met behulp van zogenaamde 'suction buckets' (letterlijk: "zuigemmers").
Bij dit laatste systeem wordt de tripod als het ware met zuignappen vastgezogen in de zeebodem.
De 'suction bucket' is een stalen, cilindervormige doos die omgekeerd op de zeebodem wordt geplaatst en aan de bovenzijde is afgesloten.
Door binnenin een zuigkracht op te wekken, zuigt de 'bucket' zichzelf vast in de zeebodem.
Dit heeft als voordeel dat de 'suction bucket' al vóór de installatie op de zeebodem aan de rest van de structuur bevestigd kan worden.
De tripod is ontworpen voor waterdieptes van 30-40 meter.
Het kan ook in ondieper water maar is dan economisch minder interessant.
Nadeel van dit type fundering is, net als bij de stalen GBF's, opnieuw de constructietijd.
Ook van de tripod bestaan variaties.
Bij de niet-gecentreerde tripod (zie p. 22) staat de windturbine niet meer centraal, maar boven één van de hoekpunten.
Het ontwerp is iets zwaarder maar omdat de productie eenvoudiger verloopt, kan de totale kost gedrukt worden.
Bovendien kan installatie tot op 45 m diepte.
Een tweede variant op de tripod is de betonnen tripod.
Bij dit ontwerp bestaat de driehoekige voet uit beton, waarin de stalen koker verwerkt wordt.
Het doel van dit ontwerp is om in tijden van duur staal de prijs te drukken.
Het bijhorende nadeel is dan weer het grote gewicht waardoor transport en installatie moeilijker worden.
De jacket  Na de monopile (65%) en de gravitaire fundering (25%), is de jacket (8%) vandaag het meest toegepaste funderingssysteem voor offshore windmolens in Europa.
De jacket doet wel wat denken aan een hoogspanningsmast en bestaat uit een toren, die opgebouwd is uit stalen buizen en vier steunpunten telt.
Door deze opbouw krijgt de toren zowel een grotere sterkte als een grotere stijfheid in vergelijking met een monopile of tripod.
Net als de tripod kan ook de jacket verankerd worden met palen of met behulp van 'suction buckets'.
De structuur is echter vrij ingewikkeld waardoor de ontwerp- en fabricatiekosten oplopen.
Hierdoor is de jacket economisch ongunstig bij waterdieptes van minder dan 40 m. Deze funderingstructuur wordt ook reeds frequent en met succes toegepast in de olie- en gasindustrie.
Bij de 'full height jacket' variant, komt de toren tot net onder de windturbine in plaats van tot juist boven het wateroppervlak.
Hierdoor is geen extra paal vereist ter ondersteuning van gondel en rotor.
Nadeel is dan weer dat deze constructie niet 'opdeelbaar' is en dus in zijn geheel dient getransporteerd.
De tripod als funderingssysteem voor offshore windturbines kan nog het best worden vergeleken met een reuze (camera) statief, waarbij de pyloon op de plaats van de camera komt.
In één van de varianten, de niet-gecentreerde tripod, komt de pyloon niet in het midden te staan, maar boven één van de hoekpunten.
De jackup  Bijzonder aan dit nieuw ontwikkelde funderingssysteem, de jackup (letterlijk "krik"), is dat de windturbine samen met zijn 3 of 4 poten drijvend naar de eindlocatie kan worden gesleept.
Daar worden de poten naar beneden gekrikt tot ze voldoende diep in de zeebodem gedrongen zijn.
Tegelijkertijd wordt het platform met de turbine op de poten omhoog gekrikt totdat het zich ruim boven het wateroppervlak bevindt, onbereikbaar voor de golven.
Het grootste voordeel is dat voor de installatie geen grote pontons of kraanschepen nodig zijn.
De jackup is immers 'zelfinstallerend'.
Net als de jacket is de jackup een ontwerp afkomstig uit de olie- en gasindustrie.
Drijvende structuren  Aan elk funderingstype zijn nadelen verbonden.
Bovendien brengen het offshore installeren, onderhouden en repareren – vaak onder slechte weersomstandigheden – heel wat moeilijkheden en extra kosten met zich mee.
En op het einde van de rit, wanneer de fundering dient te worden ontmanteld, volgt een extra, vaak onderschatte kost.
Om die redenen worden drijvende structuren als een mogelijk waardevol alternatief gezien.
Helaas staat de ontwikkeling nog maar in zijn kinderschoenen.
Het principe benadert misschien nog het best dat van een drijvende dobber of fles, met daarop in plaats van een vlag, een windturbine (zie figuur p.24).
Om te verhinderen dat deze drijvende structuren op zee gaan rondzwalpen onder invloed van stromingen, wind en golven, worden ze met kabels in de zeebodem verankerd.
Groot voordeel is dat ze geplaatst kunnen worden in grote waterdieptes.
De jacket als funderingssysteem voor windmolens op zee, is afgekeken uit de offshore olie- en gasindustrie.
Ze is vooral interessant bij dieptes van meer dan 40 meter.
Wat stuurt de keuze voor een bepaald funderingstype?
Verschillende factoren spelen mee bij de keuze van een funderingstype.
De kostprijs van de benodigde materialen is een belangrijke drijfveer, maar ook de waterdiepte, de gewenste constructie- en installatietijd en de aanwezige ondergrond spelen mee.
Zandige bodems zijn een uitstekende ondergrond om op te funderen, terwijl kleigronden zeer samendrukbaar zijn en door hun geringe draagkracht al eens voor problemen kunnen zorgen.
Om hieraan te verhelpen kunnen hulpmiddelen aangewend worden.
Funderen op palen kan een optie zijn, ware het niet dat deze en andere technieken het uiteindelijke kostenplaatje flink doen toenemen.
Ook een stabiele zandige zeebodem kan nog problemen opleveren.
Boven de zandlaag kan immers een meters dikke sliblaag liggen die eerst verwijderd moet worden vooraleer een fundering kan geplaatst worden.
Welke oplossing uiteindelijk de beste is, hangt af van heel wat factoren.
Algemeen kan men echter stellen dat de monopile nog steeds een uitstekend funderingstype is op zandige bodems bij geringe waterdieptes (< 25 m).
Als de waterdiepte groter wordt, of de zeebodem uit een andere ondergrond bestaat, kunnen andere funderingstypes een alternatief bieden.
Bij waterdieptes van meer dan 100 m, lijken momenteel enkel drijvende structuren in aanmerking te komen (zie figuur).
Overzicht van alle bestaande off- en nearshore windmolenprojecten in de Noordeuropese zeeën in september 2010.
In totaal is sprake van 989 operationele offshore/nearshore turbines, goed voor een geïnstalleerd vermogen van 2,497 GW.
Ter vergelijking: het vermogen van de vier kernreactoren in de kerncentrale van Doel bedraagt 2,839 GW.
Kleine kanttekening: bij windmolens is het geïnstalleerde vermogen niet gelijk aan het geproduceerde vermogen.
De productie van een windmolen hangt immers af van de windsnelheid, die varieert en soms nul bedraagt.
In die zin spreekt men van een productiefactor.
Deze productiefactor is gelijk aan de verhouding van het gemiddeld geproduceerd vermogen tot het maximaal leverbaar vermogen.
Voor de windmolens op de Thorntonbank bijvoorbeeld bedraagt de productiefactor 0,38.
Dit kan laag lijken, maar is nog altijd ruim het dubbele van die bij windmolens aan land   Nogersund Zweden tripod	 Vindeby Denemarken betonnen GBF	 Lely Nederland monopile	 Tunö Knob Denemarken betonnen caisson	 Irene Vorrink Nederland monopile	 Bockstigen Zweden monopile	 Utgrunden Zweden monopile	 Blyth Ver.
Koninkrijk monopile	 Middelgrunden Denemarken hybride GBF (st+b.)
Yttre Stengrund Zweden monopile	 Horns Rev Denemarken monopile	 Rönland Denemarken monopile	 Samsö Denemarken monopile	 Frederikshaven Denemarken monopile	 Nysted Denemarken betonnen GBF	 Arklow Bank Ierland monopile	 North Hoyle Ver.
Koninkrijk monopile	 Scroby Sands Ver.
Koninkrijk monopile	 Ems Emden Duitsland onshore fundering	 Kentish Flats Ver.
Koninkrijk 2005 30 turbines monopile	 Breitling Duitsland	 Barrow Ver.Koninkrijk monopile	 Egmond aan Zee Nederland monopile	 Moray Firth Ver.
Koninkrijk jacket	 Beatrice Ver.
Koninkrijk tripod / jacket	 Burbo bank Ver.
Koninkrijk monopile	 Lillgrund Zweden betonnen GBF	 Pr.Amaliawindpark Nederland monopile	 Thorntonbank België GBF	 Hooksiel Duitsland tripile	 Lynn & Inner Dowsing Ver.
Koninkrijk monopile	 Karmoy Noorwegen drijvend	 Robin Rigg Ver.Koninkrijk monopile	 Alpha Ventus Duitsland tripod / jacket	 Rhyl Flats Ver.
Koninkrijk monopile	 Store Baelt Denemarken GBF	 Lake Vanern Zweden GBF	 Kopenhagen Denemarken onshore fundering	 Blyth Harbour Ver.
Koninkrijk monopile	 Hywind Noorwegen drijvend	 Horns Rev II Denemarken monopile	 Gunfleet Sands 1&2 Ver.
Koninkrijk monopile	 Nysted II Denemarken GBF	 Thanet Windpark Ver.
Koninkrijk monopile	 Belwind België monopile   Nog maar in zijn kinderschoenen maar veelbelovend is de plaatsing van windturbines op drijvende structuren.
Grote voordelen zijn de vlotte ontmanteling en de mogelijkheid om de werktijd op zee aanzienlijk te verminderen en in grote waterdieptes te gaan werken.
Hoe ziet de toekomst van Belgische offshore windmolen parken eruit?
Twee windmolenparken zijn momenteel (deels) operationeel vóór de Belgische kust: het C-Power project op de Thorntonbank en het Belwind initiatief op de Bligh Bank.
Beide windmolenparken zullen de komende 2-3 jaar uitgebreid worden.
Tevens start dit jaar de bouw van een derde windmolenpark, dat van het Eldepasco consortium op de Bank zonder naam.
Dit windmolenpark zal zich op 38 km van de kust bevinden in waterdieptes van 16-32 m. De keuze voor het type fundering is echter nog niet gemaakt.
Daarnaast hebben nog drie andere consortia ('Rentel', 'Norther' en 'Seastar') een domeinconcessie op zak om een windpark te ontwikkelen in dezelfde zoekzone als de drie andere projecten (zie kaart).
Hoe elk van die projecten de uitdaging zal aangaan om ver op zee, in vrij diep water, te gaan bouwen is nog onduidelijk.
Zeker is wel dat ook de Belgische ontwikkelaars niet blind zullen blijven voor internationale technologische en maatschappelijke ontwikkelingen die het steeds verder op zee lijken te zoeken!
Met dank aan: Ines Tavernier Elk van de hoger in het artikel vermelde funderingstechnieken voor offshore windmolens heeft een specifiek toepassingsgebied m.b.t.
de waterdiepte.
Voor ondiepe, zandige kustgebieden (<25m) blijft de monopile alsnog zeer geschikt.
Overzichtskaart met geplande windmolenparken voor de Vlaamse kust (BMM).Offshore windmolens en het belang van een degelijke fundering  Björn Van de Walle    De ontwikkeling van windparken op zee – voor het opwekken van zogenaamde 'offshore windenergie' – maakt deel uit van een rijk pallet aan maatregelen om de uitstoot van broeikasgassen te verminderen (zie kader p.20).
Hoewel deze tak aan een sterke opmars bezig is en zijn efficiëntie heeft bewezen, plaatst het ingenieurs toch ook voor heel wat nieuwe uitdagingen.
De voordelen om ver uit de kust zogenaamde 'farshore windparken' te bouwen zijn duidelijk: de molens zijn er vrijwel onzichtbaar vanaf de kust, de vogeltrek wordt minder verstoord en de wind is er sterker en constanter waardoor een hoger rendement kan bekomen worden.
Daartegenover staat dat de grotere waterdiepte en de ruigere omstandigheden zwaardere funderingen vereisen.
Op zee worden de funderingen immers bijkomend belast door golven en stroming.
In de zoektocht naar welke fundering op een bepaalde plaats en bouwtijdstip de voorkeur verdient, kan elke beslissing verstrekkende gevolgen hebben.
De eerste twee gerealiseerde offshore windparken op Belgische "bodem" zijn daar alvast een mooie illustratie van!
Project	C-Power	Belwind Ligging (afstand tot kust) Thorntonbank (30 km) Bligh-Bank (46 km) Huidig aantal windmolens Waterdiepte Constructieduur Type fundering	GBF (beton)	monopiles (staal) Constructieduur fundering Volledig operationeel    De Belgische offshore windparken illustratief voor Europese tendens   Ook België volgt de ontwikkeling naar een uitbouw van offshore windparken.
Momenteel leveren vóór de Belgische kust twee windmolenparken groene energie, ook al zijn ze nog niet volledig operationeel (zie tabel).
Het windmolenpark van C-Power op de Thorntonbank bestaat voorlopig uit slechts 6 windmolens en bevindt zich op zo'n 30 km voor de kust.
Het windmolenpark van Belwind op de Bligh-Bank telt 55 windmolens en staat iets dieper (46 km) in zee.
Daarmee volgen de Belgische windparken op zee de Europese tendens om in steeds dieper water en verder uit de kust te gaan bouwen.
Ter illustratie: gemiddeld is de waterdiepte en afstand tot de kust voor Europese windparken in 2010 toegenomen tot respectievelijk 25,5 m en 27,1 km (EWEA).
Naast de eerste 6 turbines van het C-Power project (zie foto: MD), heeft ook het Belwind consortium reeds 55 turbines in Belgische mariene wateren in gebruik genomen Wat opvalt is dat de 55 'Belwind' turbines op minder dan anderhalf jaar operationeel waren, terwijl de bouw en installatie van de 6 windmolens van C-Power bijna 2 jaar in beslag namen.
Dit enorm verschil in constructiesnelheid is te verklaren vanuit het type fundering dat werd gebruikt (voor types zie verder).
Voor de 6 windmolens op de Thorntonbank werden betonnen sokkels met een constructietijd van 9 tot 10 maanden gebruikt, terwijl de 55 windmolens op de Blighbank gefundeerd zijn op stalen monopiles die een veel kortere constructietijd hadden.
Toen C-Power begon te bouwen, swingde de staalprijs de pan uit en werd voor betonnen sokkels gekozen.
Twee jaar later kreeg het verhaal een andere wending: staal was plots veel goedkoper geworden.
Gevolg: ten uitvoering van zijn plan om 48 windmolens bij te bouwen op de Thorntonbank, zal ook C-Power straks kiezen voor stalen funderingen.
Een veelheid aan funderingstypes   Al deze types funderingen vragen om een woordje uitleg: de monopiles, betonnen en stalen gravitaire funderingen, tripods, jackets en jackups.
De monopile De monopile fundering is momenteel het meest gebruikte funderingstype bij offshore windturbines.
In Europa zijn 65% van alle geïnstalleerde funderingen voor offshore windturbines van dit type, t.o.v.
25% gravitair en 8% jacket (EWEA).
De monopile is een eenvoudige structuur die bestaat uit één enkele cilindrische stalen buis, vandaar de naam 'monopaal' of 'monopile'.
Het voordeel is dat het ontwerp, de fabricatie en de installatie zeer eenvoudig zijn in vergelijking met andere funderingstechnieken.
Een nadeel is een hoge buigzaamheid in diep water.
De paal wordt volledig aan land gemaakt.
Vervolgens wordt ze als één geheel getransporteerd naar de gewenste locatie.
Dit gebeurt op een drijvend ponton dat meerdere palen tegelijk kan vervoeren.
Eenmaal ter plaatse wordt de paal door een kraan op een ponton of door een jack-up platform (zie verder) opgetild.
De paal wordt daarna gepositioneerd in een speciale mal, zodat ze zo verticaal mogelijk in de zeebodem kan geduwd worden.
Eenmaal de paal de gewenste diepte heeft bereikt, wordt een tussenstuk op de paal geplaatst, waarop dan de windturbine komt.
Om het probleem van de hoge buigzaamheid in diep water op te vangen is een variante ontwikkeld: de tripile (zie figuur).
De hoge kostprijs van deze 'tripile' of 'drie palen'-systeem gaf op zijn beurt aanleiding tot de ontwikkeling van de getuide of met spankabels verankerde monopile.
De spankabels worden zo hoog mogelijk, net onder de rotorbladen, aan de paal vastgemaakt om het buigmoment in de paal te verminderen.
Dit heeft als voordeel dat de paal dunner kan geconstrueerd worden.
De spankabels worden in de zeebodem vastgemaakt met behulp van stevige ankers.
Het type anker is afhankelijk van de bodemsoort.
Een stootrand rond de paal vormt een bescherming tegen aanvaringen.
Met 65% van alle Europese offshore windparkinstallaties, is de monopile vandaag het meest gebruikte funderingssysteem.
Zijn eenvoud en relatief vlotte plaatsing speelt hierbij een rol.
Een nadeel kan dan weer de hoge buigzaamheid zijn in diep water.
Dit beeld toont enkele stalen monopiles en de (gele) tussenstukken wachtend in de haven van Zeebrugge, voor transport naar het Belwindpark.
3 Stroomlijning van besluitvormingsprocedures  Sinds het verschijnen van het rapport Bosch en Van Rijn zijn belangrijke wetswijzigingen doorgevoerd ter stroomlijnen van de beslisprocedures.
Deze voorzien in verkorting en coördinatie van procedures en tevens in 'doordrukmacht' voor het rijksen het provinciebestuur.
Het gaat ten eerste om de bepalingen in de Elektriciteitswet 1998 die de rijkscoördinatieregeling uit de Wro van toepassing verklaren op de aanleg, renovatie of uitbreiding van 'bepaalde energieprojecten van een zodanige omvang en betekenis dat daarmee een nationaal belang gemoeid is' (hierna afgekort RCR).
Tot deze energieparken worden windparken van meer dan 100 MW gerekend.
Ten tweede is de Crisis- en herstelwet (Chw) relevant, die per 31 maart 2010 in werking is getreden.
Deze wet verklaart de provinciale coördinatieregeling uit de Wro van toepassing op 'kleinere' windparken (hierna afgekort PCR).
Volgens de Minister van EZ moet rekening worden gehouden met factoren die vertragend kunnen werken zoals vergunningverlening en de bouwtijd van een park, voor het behalen van de doelstellingen in 2020 (Kamerstukken II 2008/09, 31239, nr. 70).
Van realisatie zou van de kabinetsdoelen in 2011 zou sprake zijn als op land 4000 MW is 'gerealiseerd dan wel vergund'.
Mogelijk dat op dezelfde wijze met 6000 MW in 2020 wordt omgegaan.
Wet van 25 september 2008 tot wijziging van de Elektriciteitswet 1998, de Mijnbouwwet en de Gaswet in verband met toepassing van de rijkscoördinatieregeling op energie-infrastructuurprojecten (Stb.
2008, 416); Besluit van 14 februari 2009, houdende vaststelling van het tijdstip van inwerkingtreding van de wet van 25 september 2008 tot wijziging van de Elektriciteitswet 1998, de Mijnbouwwet en de Gaswet in verband met toepassing van de rijkscoördinatieregeling op energie-infrastructuurprojecten (Stb.
2009, 416) en van het Besluit van 29 januari 2009 tot aanwijzing van besluiten in verband met toepassing van de rijkscoördinatieregeling op energieinfrastructuurprojecten (Uitvoeringsbesluit rijkscoördinatieregeling energie-infrastructuurprojecten) (Stb.
2009, 73).
Zie M.M.
Kaajan, 'Rijkscoördinatieregeling energie-infrastructuur: een handige regeling maar wel met haken en ogen', Tijdschrift voor Energierecht 2009, p. 70 e.v.
Artikel 9b lid 1 sub a Elektriciteitswet.
Deze regeling zal naar verwachting voor windenergieprojecten op land aan belang toenemen.
Zie het concept, Ruimtelijk Perspectief Windenergie op Land februari 2010, VROM Den Haag, een beleidsvoorbereidende studie, waarin de ruimte voor meer grote windturbines in windparken op land is verkend en op basis daarvan voorstellen worden gedaan.
Het gaat daarbij vooral om zoekgebieden voor windparken groter 100 MW (nationale windparken).
De mate van geschiktheid van gebieden is bepaald op grond van: waar het goed en vaak waait, waar een koppeling met het hoogspanningsnet in de nabijheid is, waar reeds windmolens staan of plannen daarvoor zijn en waar maat en schaal van het landschap en het windpark met elkaar overeenstemmen.
Een afweging van de diverse (milieu)aspecten in het kader van een beoordeling op basis van een goede ruimtelijke ordening moet nog plaatsvinden.
Behalve het doel en reikwijdte – op hoofdlijnen – van de PCR en de RCR wordt de inhoud daarvan en ook van de Wabo verder in deze bijdrage niet besproken, omdat ik deze recentelijk elders heb beschreven.
Dat geldt ook voor de betekenis van de Wabo in relatie tot de PCR.
Nieuw en vermeldenswaard is dat de reikwijdte van de PCR inmiddels is uitgebreid.
Deze is nu van toepassing om windparken en turbines van 5 tot 100 MW.
Het minimum was volgens het wetsvoorstel oorspronkelijk 10 MW.
Dit is veranderd opdat de provincie volledig de regie krijgt bij de realisatie van windmolenparken.
Door deze aanpassing geldt de PCR in feite voor bijna alle windparkprojecten op land, er vanuit gaande dat een grote nieuwe windmolen al goed is voor 6 MW, zodat voor een beoogd windpark vrijwel altijd aan de ondergrens van 5 MW zal zijn voldaan.
Daar komt bij dat het beleid van provincies veelal is om solitaire windmolens niet toe te staan.
Dit kan betekenen dat zelfs bij de plaatsing van één molen het provinciebestuur het bevoegd gezag is.
Doelstelling van de PCR is realisatie van projecten in het ruimtelijk domein te versnellen om zo de economische crisis en haar gevolgen te bestrijden.
Door deze regeling zouden de provinciebesturen op eenvoudiger wijze hun taakstelling van windenergie moeten kunnen behalen dan voorheen.
De weerstand van veel gemeentebesturen en -bestuurders tegen het plaatsen van windmolens bleek immers veelal reden dat windparken niet tot stand kwamen of dat de totstandkoming daarvan veel vertraging opliep.
De PCR neemt dit obstakel weg door besluitvorming inzake ruimtelijke inpassing van windparken bij het provinciebestuur te leggen voor die gevallen waarin toereikende gemeentelijke besluitvorming ontbreekt.
De keerzijde daarvan is dat door de verplaatsing van de bevoegdheidsuitoefening van het gemeentebestuur naar een hoger bestuursniveau windenergieprojecten verder van de (belevenis van) omwonenden komen te staan, wat juist weer zou kunnen bijdragen aan toenemende weerstand van hun kant tegen deze projecten.
Voor de maatschappelijke acceptatie van windenergie is het van belang dat de omgeving inspraak heeft en in een project kan participeren.
Bevoegde overheden kunnen gelegenheid tot inspraak geven bij het opstellen van ontwerp plannen.
Die inspraak kan vervolgens ook vorm krijgen tijdens de uniforme voorbereidingsprocedures die verplicht wordt gevolgd bij het vaststellen van de benodigde, bindende, planologische besluiten.
Stroomlijning en verhoging van de effectiviteit van de besluitvorming was overigens ook een belangrijke doelstelling van de invoering van de RCR.
De RCR is voor windparken op land overigens van minder belang dan de PCR, omdat een windpark op land dat groter is dan 100 MW niet zo vaak voorkomt.
Het beoogde Noord-Oostpolderpark waarbij windmolens buiten- en binnendijks zijn gesitueerd vormt een uitzondering.2 Milieu- en klimaatdoelstellingen nader bezien  De duurzaamheiddoelstellingen van de regering voor de energiesector zijn ambitieus, tenminste uitgaande van waar we nu staan.
In 2020 moet 20% van de energie in Nederland duurzaam zijn opgewekt.
Deze doelstelling sluit aan bij de Europese doelstellingen, die zijn vastgelegd in de op 5 juni 2009 gepubliceerde Richtlijn Hernieuwbare Energie 2009/28/EG (HE-Richtlijn).
Op grond van de HE-Richtlijn is Nederland verplicht ervoor te zorgen in 2020 14% energie uit hernieuwbare bronnen te verbruiken.
Om te voldoen aan criteria uit de HE-Richtlijn, zou in Nederland in 2010 9% van het bruto-eindverbruik uit duurzame energie moeten bestaan, wat hoogstwaarschijnlijk niet gehaald wordt.
In 2008 was het aandeel duurzame energie in Nederland volgens een voorlopige berekening in overeenstemming met de HE-Richtlijn immers slechts 3,2% en in 2009 3,6%.
Er is dus een toename met ruim 5% in twee jaar nodig om de communautaire doestellingen inzake energie-efficiëntie te realiseren.
De richtlijn bepaalt dat minstens 20% van het communautaire bruto-eindverbruik van energie in 2020 uit hernieuwbare bronnen af komstig moet zijn.
De HE-richtlijn legt bindende nationale streefcijfers aan lidstaten op voor het totale aandeel van energie uit hernieuwbare energiebronnen in het bruto-eindverbruik van energie.
Vervolgens zijn in de HE-richtlijn de doelstellingen per lidstaat in een bijlage bij deze richtlijn nader vastgesteld.
Het is overigens van belang om het eindverbruik, waar de HE-Richtlijn vanuit gaat, te onderscheiden van de opwek van duurzame energie.
Verbruik kan ook bestaan uit duurzame energie af komstig uit andere lidstaten.
Deze telt echter niet mee om de 20% duurzaamheiddoelstelling in Nederland te bereiken.
Uitruil tussen lidstaten kan in dat kader niet plaatsvinden.
Mogelijk wordt dit in de toekomst anders met introductie van 'statistische overdracht' tussen lidstaten, en door gezamenlijke projecten tussen lidstaten onderling of met derdelanden.
Deze compensatiemogelijkheden tussen lidstaten zijn vooralsnog beperkt.
Een en ander leidt er toe dat het verbruik van duurzame energie in grote mate af hankelijk is van de omvang van in Nederland geproduceerde energie.
Die zal substantieel moeten worden uitgebreid.
Het aandeel van productie van duurzame energie bedroeg 9% in 2009 en 7,5% in 2008.
Een deel van de in Nederland opgewekte energie komt kennelijk niet bij de eindverbruikers in Nederland terecht.
De nationale overheidsdoelstellingen inzake opwek van windenergie zijn de volgende.
Momenteel staan er ongeveer 2000 windmolens opgesteld op land die goed zijn voor ongeveer 2000 MW aan vermogen.
Volgens het kabinet Balkenende IV moeten er in 2020 voor 6000 MW aan windmolens op land staan.
Het streven is dat van de geplande 6000 MW voor 2020, al ruim 4000 MW in 2011 wordt gerealiseerd.
Om de doelstellingen van 4000 MW te bereiken heeft het Rijk in de vorm van het Klimaat- en Energieakkoord afspraken met de provinciebesturen gemaakt.
De norm van 6000 MW is overigens nog diffuus.
Vanaf de start van het 'Werkprogramma Schoon & Zuinig' is men uitgegaan van 2000 MW extra op land in 2011 naast de 2000 MW die al in de pijplijn zaten.
De 6000 MW in 2020 is pas later afgesproken.
Relevante beleidsdocumenten zijn: Nationaal plan van aanpak windenergie, De groei van windenergie op land, etc.
Het 'Klimaat- en energieakkoord' gaat uit van de mogelijkheid dat op land in totaal 4200 MW aan wind op land valt te realiseren.
Het rapport 'Verkenning Schoon & Zuinig' geeft aan dat wellicht de extra 2000 MW na de in 2015 gerealiseerde 4000 MW niet tot stand zal komen (p. 6 e.v.).
Misschien dat vanwege de prognoses dat de 6000 MW niet worden gehaald momenteel de vooruitstrevende doelstellingen weer wat worden aangepast.
Dit zijn de cijfers, zoals in 2008 gemeld aan de Tweede Kamer; zie ook Bijlage 2 bij de brief van de Minister van EZ d.d.
20 februari 2009.
Volgens het rapport Schoon & Zuinig: Voortgangsrapportage werkprogramma 'Nieuwe energie voor het klimaat' 2007-2008 (p. 4) is het officiële tussendoel 2.285 MW voor het vermogen duurzame energie in totaal.
In ieder geval dient 4000 MW in 2020 te zijn gerealiseerd.
De overheidsdoelstelling om 4000 MW windenergie al in 2011 te hebben gerealiseerd, lijkt echter niet gehaald te worden en ook de realisatie in 2020 van 6000 MW lijkt vooralsnog problematisch.
Realisatie van 4000 MW in 2020 ligt mogelijk wel binnen bereik, gelet op de voorliggende, hierna verder te bespreken, provinciale ruimtelijke beleidsplannen.
Dat zal overigens ook af hankelijk zijn van investeringsbeslissingen van energieproducenten.Duurzame energie Juridische kansen en belemmeringen  Onder redactie van drs. B. Krot en mr. L. Smorenburg–van Middelkoop  Inleidingen op en verslag van een studiedag georganiseerd door het Centrum voor Milieurecht van de Universiteit van Amsterdam op 10 december 2009  hoofdstuk 5  Juridische mogelijkheden en beperkingen voor windenergie op land  Dr. S. Pront-van Bommel   1 Inleiding  De komende jaren zal het aandeel duurzame energie enorm moeten worden uitgebreid om de Europese en nationale overheidsdoelstellingen dienaangaande te behalen.
De regering zet daarbij in op groot, in die zin dat zij beoogt deze doelstelling te bereiken door prioriteit te geven aan veel extra windenergie, zowel op land als op zee, naast de opwek uit biomassa.
Voor productievermogen voor windenergie op land zijn aparte doelstellingen geformuleerd.
Het is de vraag of deze doelstellingen realiseerbaar zijn.
Dat is onder meer af hankelijk van de ruimte die op land voor de benodigde windparken beschikbaar is en het verloop van diverse besluitvormingsprocedures daaromtrent.
De ruimte op land is schaars en vele projecten en belangen strijden met elkaar om voorrang bij de verdeling daarvan, waarbij de overheidsdoelstelling om het aandeel duurzame energie substantieel te vergroten 'slechts' één van de vele betrokken algemene belangen is.
Dit algemene belang weegt niet a priori zwaarder dan bijvoorbeeld de bescherming van natuurwaarden.
Het onderzoek van Bosch en Van Rijn uit 2008 heeft diverse knelpunten bij ruimtelijke inpassing van windparken in kaart gebracht.6Deze betreffen deels de 'stroperigheid' van de besluitprocedures en weerstand van lokale overheden en hun bestuursleden.
Voorts zijn belemmeringen gelegen in de materiele normen.
Uit dit onderzoek blijkt dat van nieuwe windmolenprojecten die toentertijd in de pijplijn zaten, 64% niet gerealiseerd zal worden vanwege één of meer belemmeringen.
Deze bijdrage stelt deze twee zaken, stroomlijning van relevante besluitvormingsprocedures en het toetsingskader van materiële normen voor de relevante planologische besluiten, aan de orde.
Beide zijn in belangrijke mate bepalend of de overheidsdoelstelling inzake windenergie in 2020 gerealiseerd kunnen worden.
Deze bijdrage beperkt zich tot windenergie op land.
Achtereenvolgens komen aan bod de overheidsdoelstellingen inzake duurzame energie, mede tegen de achtergrond van de algemene milieu- en klimaatdoelstellingen voor de energiesector, de betekenis van de rijkscoördinatieregeling (RCR), de provinciale coördinatieregeling (PCR), die met de inwerkingtreding van de Crisis- en herstelwet van kracht is geworden, en de Wet algemene bepalingen omgevingsrecht (Wabo).
Voorts wordt een overzicht van de diverse (milieu)aspecten die in de beoordeling van een goede ruimtelijke ordening moeten worden betrokken, gegeven.
Vervolgens wordt nagegaan of er wel voldoende ruimte is om de beleidsplannen van de regering en provinciebesturen inzake windenergie op land daadwerkelijk te kunnen realiseren.
Ten slotte volgen slotbeschouwingen.
Auteur is directeur van het Centrum voor Energievraagstukken UvA.
In deze bewerking zijn recente ontwikkelingen meegenomen.
Eerder is van de hand van auteur verschenen 'Ruimtelijke inpassing van grote elektriciteitsprojecten', TBR 2009/196, p. 978-987.
Veel dank aan Eva Winters en Sanne Akerboom, student-assistenten bij het Centrum voor Energievraagstukken voor hun werkzaamheden bij de totstandkoming dit artikel.Materieel toetsingskader  Algemeen  Juridische mogelijkheden en beperkingen voor ruimtelijke inpassing van grootschalige windmolenprojecten worden dus niet alleen bepaald door de procedurele inrichting en een herverdeling van de bevoegdheden tussen rijks-, provincie- en gemeentebestuur.
Minstens zo belangrijk is het materiële toetsingskader voor de betrokken besluitvorming, in het bijzonder voor de beoordeling of de aanleg van een windpark past binnen een goede ruimtelijke ordening.
Een goede ruimtelijke ordening wordt verkregen door het coördineren van de verschillende algemene belangen tot een harmonisch geheel dat een grotere waarde vertegenwoordigt dan het dienen van de belangen afzonderlijk.
Om de kwaliteitseisen vanuit verschillende sectorale beleidsterreinen te kunnen vertalen naar concrete ruimtelijke situaties dienen de belangen van andere beleidsterreinen te worden betrokken in de vaststelling van het bestemmingsplan, inpassingplan of projectbesluit.
Een aloude omschrijving van ruimtelijke ordening is 'het leiding geven bij de ruimtelijke ontwikkeling van een gebied teneinde het ontstaan van een voor de gemeenschap zo gunstig mogelijk geheel te bevorderen'.
Deze onder meer in de parlementaire geschiedenis bij de WRO 1965 voorkomende omschrijving werd bij de behandeling van de Wro nog steeds actueel geacht: 'Een goede ruimtelijke ontwikkeling streeft naar het bevorderen van een duurzame ruimtelijke kwaliteit in een dynamische samenleving', zie Kamerstukken II 2002/03, 28 916, nr. 3, p. 9.
Zie in dit verband ook: J. Struiksma, Het systeem van het ruimtelijke ordeningsrecht, Zaandam, Instituut voor Bouwrecht: 2008, p. 166 en P.J.J.
van Buuren e.a., Hoofdlijnen ruimtelijk bestuursrecht, Deventer, Kluwer: 2009, p. 45.
Getuige de ontwikkeling in de jurisprudentie, moet dit steeds prominenter gebeuren.
De afgelopen tien jaren zijn bijvoorbeeld de eisen inzake bescherming van natuurwaarden, mede onder invloed van de jurisprudentie over de betekenis van de rechtstreekse werking van de Habitat- en Vogelrichtijn, voor het vaststellen van planologische plannen tot volle wasdom gekomen De jurisprudentie is bepaald nog niet uitgekristalliseerd.
Het brede palet van normen waaraan windenergieprojecten moeten worden getoetst, wordt steeds verder ingekleurd.
Voor de (milieu)vergunningvrije windenergieprojecten zijn diverse milieunormen vastgelegd in het genoemde Activiteitenbesluit.
Deze zijn bindend, zij het dat de systematiek van deze wettelijke regeling zodanig is dat het bevoegd gezag in bijzondere lokale omstandigheden, bijvoorbeeld in stiltegebieden, verdergaande bescherming kan bieden via maatwerkvoorschriften.
Het genoemde 'Besluit tot wijziging van milieuregels windturbines' voorziet daarnaast in uniformering van de geluidsnorm voor alle windparken, ook met betrekking tot de vergunningplichtige projecten.
Hierna worden diverse deelaspecten van het materiële toetsingskader nader bezien.
Eerst volgt per deelaspect een beschrijving van het recht zoals dat anno april 2010 geldt, waarna een korte omschrijving volgt van de wijzigingen die het voormelde Besluit te weeg zullen brengen.
Radar en ecologie  Uit het onderzoek van Bosch en Van Rijn uit 2008 valt op te maken dat in de praktijk vooral de volgende twee materiële beperkingen van belang zijn voor windmolens.
In de eerste plaats is dat de radarnorm.
Radarstations worden in hun functioneren beïnvloed door hoge bouwwerken zoals windmolens.
In de zogenaamde radarverstoringsgebieden, met een straal van ongeveer 27 km, mogen geen gebouwen van 45 meter of hoger worden geplaatst.
Radarinstallaties van civiele diensten en van defensie bleken volgens dit rapport in 13% van de gevallen een belemmering op te leveren.
De ministeries VROM en Defensie hebben het probleem onderkend en zijn op zoek naar een oplossing.
De tweede materiële beperking van betekenis vormt blijkens het onderzoek Bosch en Van Rijn de ecologische normering.
Ecologie omvat de natuurgebieden met hoge natuurwaarden, zoals de Natura 2000, de ecologische hoofdstructuur, nationale landschap etcetera.
De ecologische normering heeft grote – beperkende – invloed op de locatiekeuze en de hoeveelheid aan beschikbare locaties.
De beperking is blijkens de jurisprudentie veelal gelegen in de complexiteit van het onderzoek naar eventuele negatieve gevolgen van een beoogd windpark voor natuurwaarden en het ontbreken van eenduidige materiële criteria ter beoordeling of deze waarden (op onaanvaardbare wijze) worden aangetast, wat een nadere uitleg vergt.
Handelingen met eventuele gevolgen voor de natuurwaarden die zijn aangewezen als zogeheten Natura 2000-gebieden, zijn op grond de Natuurbeschermingswet 1998 in beginsel (Nwb) verboden.
Deze handelingen mogen alleen op basis van een Nwb-vergunning als bedoeld in artikel 19d van de Nbw 1998 worden verricht, waarbij de bouw en de exploitatie van een windmolenpark als één vergunningplichtig project wordt beschouwd.
Dit betreft ook windparken die in de nabijheid van zodanig natuurgebied worden gepland.
In het kader van de vergunningverleningprocedure moet op basis van wetenschappelijk maatstaven beoordeeld worden of het beoogde windturbinepark afzonderlijk, of in combinatie met andere plannen of projecten, geen significante gevolgen heeft voor de natuurwaarden van het desbetreffende natuurgebied.
Dit vereist een passende beoordeling als bedoeld in artikel 19f van de Nbw, tenzij op voorhand met voldoende zekerheid kan worden vastgesteld dat deze gevolgen zijn uitgesloten, dan wel al anderszins met voldoende zekerheid is vastgesteld dat die gevolgen optreden.
De Nbw-vergunning wordt verleend als voldoende zekerheid is verkregen op basis van de passende beoordeling dat deze significante gevolgen er niet zijn.
Als deze gevolgen naar verwachting toch optreden en er geen redelijke alternatieven voorhanden zijn, is vergunningverlening in dat geval alleen mogelijk als een dwingende reden van openbaar belang daartoe noopt.
In dat geval dienen vervolgens, indien redelijkerwijs mogelijk, mitigerende maatregelen te worden getroffen of, als dat niet mogelijk is, de negatieve effecten elders gecompenseerd te worden.
De mitigerende maatregelen kunnen al bij de passende beoordeling worden meegenomen.
Alvorens de vergunning kan worden verleend, moet daarover voldoende zekerheid zijn verkregen.
Diverse factoren zijn bepalend of sprake is van mogelijk significante gevolgen voor de beschermende natuurwaarden.
Relevante factoren daarvoor zijn populatieafname (diersoorten), oppervlakteafname en de afstand van het project tot het Natura 2000-gebied.
Voor toepassing van dergelijke waarden is overigens geen standaard geformuleerd; de gevolgen zullen per project beoordeeld moeten worden.
Gezien de verscheidenheid aan locaties en omstandigheden is het van belang dat er planspecifiek onderzoek wordt verricht en is het vrijwel niet mogelijk eenduidige richtlijnen te schetsen.
Planning van een windpark in of nabij een natuurgebied is derhalve omgeven met risico's en vergt zorgvuldig en gedegen voorafgaand onderzoek.
Onzekerheden kunnen worden beperkt door tijdens de voorbereidingsfase een aanpak toe te passen volgens het zogenaamde 'hand-aan-de-kraan principe'.
Daarbij worden significante negatieve gevolgen verkleind door middel van monitoring, mitigatie en investeringen in ecologische veerkracht.
Het Besluit tot wijziging van milieuregels windturbines zal ten aanzien van de radarnormering en bescherming van natuurwaarden geen veranderingen teweegbrengen.
ABRvS 1 april 2009, BR 2009/103, p. 13, m.nt.
Woldendorp (Ecologische en natuurbeschermingsrechtelijke aspecten van windturbines op land): ook als het gaat om de bescherming van soorten is geen duidelijk criterium af te spreken.
De aanvaardbare verwachte sterfte verschilt per soort.
Speciaal als het gaat om een beschermde diersoort.
Een extra sterfte van 2% bovenop de natuurlijke sterfte kan dan al schadelijke gevolgen hebben.
3.1 Uitbreiding van het vergunningsvrije (milieu)domein  Het is de bedoeling dat met de inwerkingtreding van het 'Besluit tot wijziging van milieuregels windturbines' de milieunormering worden gestroomlijnd en besluitprocedures verder worden bekort.
Dit ontwerpbesluit voorziet in een beperking van het aantal windparken dat milieuvergunningplichtig is en straks onder vergunningplicht van artikel 2.1 lid 1 aanhef en onder e Wabo valt.
De inwerkingtreding van het besluit zal naar verwachting niet lang op zich laten wachten en lijkt gekoppeld aan die van de Wabo.
Het besluit voorziet in een substantiële uitbreiding van de reikwijdte van het Besluit algemene regels voor inrichtingen milieubeheer (Activiteitenbesluit) voor windturbines.
Daartoe wordt een voorziening getroffen in het Besluit omgevingsrecht dat op de Wabo is gebaseerd.
De weg waarlangs een en ander vorm zal krijgen is nogal complex en zal hierna stapsgewijs worden toegelicht.
De materiële normen uit Activiteitenbesluit zijn van toepassing op niet milieuvergunningplichtige windenergieprojecten.
Heden betreft dat in de regel windenergieprojecten van minder dan 15 MW of die bestaan uit minder dan 10 windturbines.
Voor de vergunningplichtige windparken geldt een ander materieel kader, en wel uit hoofde van de milieuvergunning.
Een windenergieproject is vergunningplichtig in geval aan de volgende twee cumulatieve criteria is voldaan: Er geldt een m.e.r.-beoordelingsplicht.
Dit betreft windenergieprojecten van meer dan 15 MW of die bestaan uit meer dan 10 windturbines, en het bevoegde gezag is verplicht om de uniforme openbare voorbereidingsprocedure van artikel 3.4 Awb te volgen bij zijn besluitvorming op de vergunningaanvraag.
Bij de m.e.r.-beoordeling dient het bevoegd gezag vast te stellen of voor het desbetreffende project een m.e.r.-plicht geldt, omdat vanwege de bijzondere omstandigheden waaronder dit wordt ondernomen, belangrijke nadelige gevolgen voor het milieu kunnen ontstaan.
Als het bevoegde gezag beslist dat deze m.e.r.-plicht bestaat, zal (alsnog) een milieueffectenrapportage moeten plaatsvinden.
Maar met de inwerkingtreding van de Wabo, en het daarop gebaseerde Besluit omgevingsrecht, zal criterium 2 worden versoepeld.
De plicht om een uniforme openbare voorbereidingsprocedure te volgen bij de besluitvorming over de omgevingsvergunning (voor zover deze mede de 'oude' milieuvergunning omvat), zal niet meer gelden ingeval het bevoegde gezag, in het kader van een m.e.r.-beoordeling, vaststelt dat geen m.e.r.-plicht van toepassing is.
In dat geval zal in de regel de reguliere Wabo-vergunningprocedure gelden.
Er zal dan niet een omgevingsvergunning nodig zijn op grond van artikel 2.1 aanhef en onder e Wabo.
De uitbreiding van de reikwijdte van het Activiteitenbesluit betreft dus windparken van meer dan 15 MW waarvoor met betrekking tot de besluitvorming omtrent een eventueel te verlenen omgevingsvergunning de reguliere Wabo-vergunningprocedure wordt gevolgd.
3.2 Meer efficiëntie?
Een van mijn bevindingen in de eerdere publicatie over dit onderwerp is dat de met de PCR en Wabo te behalen tijdwinst relativering behoeft.
Dat heeft te maken met het feit dat deze wettelijke regelingen alleen betrekking hebben op het verkorten van termijnen en het stroomlijnen van procedures nadat de procedure van start is gegaan; dus alleen op de juridische besluitvorming en de rechtspraak.
Deze zien niet op de voorbereidingsfase, waarin de benodigde onderzoeken plaatsvinden en gestreefd wordt naar politieke overeenstemming en maatschappelijk draagvlak.
De meeste tijd gaat vaak in deze voorbereidingsfase zitten.
Zie toelichting bij het Besluit genoemd in de vorige noot onderdeel D: 'Deze wijziging van de bijlage bij het Bor leidt ertoe dat slechts vergunningplichtig blijven windturbines waarvoor een milieueffectrapport moet worden opgesteld of waarvan moet worden beoordeeld of een milieueffectrapport moet worden opgesteld, met uitzondering van merbeoordelingsplichtige windturbines waarvoor geen milieueffectrapport gemaakt hoeft te worden.
Merplichtige windturbines zijn windturbines op zee met een gezamenlijk vermogen van 15 megawatt of meer, of 10 windturbines of meer.
Merbeoordelingsplichtige windturbines zijn windturbines die niet in zee zijn geprojecteerd met een gezamenlijk vermogen van 15 megawatt of meer, of 10 windturbines of meer.
Voor deze laatste categorie kan een omgevingsvergunning die is voorbereid met de reguliere procedure worden afgegeven wanneer het bevoegd gezag oordeelt dat geen milieueffectrapport hoeft te worden gemaakt.
In dat geval zijn de algemene regels van het Activiteitenbesluit van toepassing.'
Die reguliere procedure is ook niet van toepassing ingeval sprake is van een project dat in strijd met bestemmingsplan is en waarvoor ingevolge artikel 2.1 lid 1 aanhef en onder c Wabo een omgevingsvergunning nodig is.
Voorts is van belang dat de PCR en de Wabo het materiële toetsingskader van een goede ruimtelijke ongewijzigd laten.
Dit toetsingskader is meestal veelomvattend en betreft een groot aantal te beoordelen deelaspecten.
Die normen zijn vaak dwingend van aard.
Vooral daarin zijn belangrijke belemmeringen gelegen.
De materiële normering is grotendeels in milieu- en natuurwetgeving vastgelegd die ook (indirect) van toepassing is op planologische besluitvorming.sVeiligheid  Ook regels omtrent veiligheid kunnen voor aanzienlijke beperkingen zorgen.
Bij ingebruikneming van een windturbine zijn verscheidene veiligheidsrisico's aan de orde.
Te denken valt aan het omvallen van de turbine of het wegwerpen van rotoronderdelen.
Voor windparken van 15 MW of meer is, zoals vermeld tot de komst van de Wabo in elk geval, een (milieu/omgevings-)vergunning vereist en dient bij de beoordeling van de vergunningaanvraag een veiligheidsrisicoanalyse te worden gemaakt.
Het in opdracht van SenterNovem, heden geheten Agentschap nl, opgestelde Handboek Risicozonering Windturbines 2005 biedt daarvoor richtsnoeren, die zien op het beperken en voorkomen van risico's.
Deze richtsnoeren zijn niet bindend en ook geen beleidsregels in de zin van de Awb.
Het gaat veelal om strenge normen die er aan in de weg staan dat turbines bij nabij (kwetsbare) objecten, zoals bebouwing wegen en industrie, geplaatst kunnen worden.
Op de niet-vergunningplichtige windparken is het Activiteitenbesluit van toepassing.
Op basis daarvan kan de minister van VROM ten behoeve van het beperken en voorkomen van risico's een regeling opstellen met aanvullende wetgeving.
Voor windmolens die in de buurt van rijks(vaar)wegen en spoorlijnen zijn gesitueerd, hanteert Rijkswaterstaat, deels in samenspraak met Prorail, voor de aanvullende toestemmingen die nodig zijn voor realisatie van windparken, eigen (aanvullende) risicocriteria.
Deze zijn opgenomen in de documenten 'Beleidsregel voor het plaatsen van windturbines op, in of over Rijkswaterstaatwerken' en 'Windturbines langs auto-, spoor- en vaarwegen: Beoordeling van veiligheidsrisico's 1999'.
Het gaat hier om beleidsregels en niet om wetgeving, zodat daarvan kan worden afgeweken ingeval van een zwaarwegend algemeen belang en bijzondere onvoorziene omstandigheden.
Art.
3.13 Activiteitenbesluit: 'Deze paragraaf is van toepassing op: a. windturbines met een rotordiameter groter dan twee meter; b. windturbines die elk afzonderlijk een vaste verbinding hebben met de bodem of de waterbodem in de vorm van een mast; c. windturbines die zijn voorzien van een horizontale draaias van de rotor; d. windturbines met een gezamenlijk vermogen kleiner dan 15 megawatt; e. windturbines die deel uitmaken van inrichtingen met maximaal negen windturbines; en f. windturbines waarbij de afstand tussen de afzonderlijke windturbine en de dichtstbijzijnde woning of andere gevoelige objecten, ten minste viermaal de ashoogte bedraagt.'
Vervolgens zijn windparken met een vermogen van 15 MW van het Activiteitenbesluit uitgezonderd op basis van Bijlage 1 bij het Activiteitenbesluit onder d, zijnde 'inrichtingen voor activiteiten die zijn aangewezen krachtens artikel 7.2, eerste lid, van de wet, voor zover de terzake van die activiteiten krachtens derde en vierde lid, aangewezen categorieën de besluiten zijn waarop afdeling 3.4 van de Algemene wet bestuursrecht en afdeling 13.2 van de wet van toepassing zijn.'
Zie art.
2.1 Besluit van 25 maart 2010, houdende regels ter uitvoering van de Wabo Jo.
art.
2.1 Wabo, na 1 juli 2010; Bijlage 1 Activiteitenbesluit categorie d, categorie g, onder 1, en categorie dd, onder 1.
Het Besluit tot wijziging van milieuregels windturbines voorziet in een aanpassing van het Activiteitenbesluit ten aanzien van de veiligheidsnormen.
In het besluit wordt voor wat betreft de veiligheid in de omgeving van de windturbine aansluiting gezocht bij het externe veiligheidsbeleid voor het werken met of opslaan van gevaarlijke stoffen, zoals neergelegd in het Besluit externe veiligheid inrichtingen (Bevi) en het in procedure zijnde ontwerp-besluit externe veiligheid buisleidingen.
Er worden grens- en richtwaarden gesteld voor onder meer het plaatsgebonden risico.
Overlast  Als omwonenden zich verzetten tegen een beoogd nabijgelegen windpark is dat veelal vanwege diverse vormen van overlast.
Dit is aanleiding om hierna de normering dienaangaande nader te bezien.
Het gaat daarbij vooral om door windturbine(s) veroorzaakte slagschaduw, geluidhinder en dergelijke.
Vanaf januari 2010 geldt op grond van het Activiteitenbesluit voor windmolenparken van minder dan 15 MW de nieuwe geluidsnorm van gemiddeld 47 dB Lden.
Dit gemiddelde is gebaseerd op LA,RT =40 dB(A) in de nacht vermeerderd met de toepassing windnormcurve aan gevels van woningen en gevoelige gebouwen.
Voor milieuvergunningplichtige windparken zijn normen vastgelegd in de recent verschenen 'Circulaire geluidhinder veroorzaakt door windturbines; beoordeling in het kader van de vergunningverlening op basis van de Wet milieubeheer van 2 april 2010', opgesteld door de minister van VROM.
Met de inwerkingtreding van het Besluit tot wijziging van milieuregels windturbines worden de criteria uit deze Circulaire in het nieuwe Activiteitenbesluit opgenomen, die wat betreft de geluidsnormen dan ook gaat gelden voor alle windparken.
Daarnaast gelden op grond van het Activiteitenbesluit specifieke regels voor slagschaduw en lichtschittering van niet-vergunningplichtige windmolens.
Slagschaduw is de schaduw die een object werpt op een ondergrond of een ander voorwerp.
Deze schaduw kan negatieve gevolgen hebben voor mensen omdat deze stoort en in het ergste geval mogelijk epilepsieaanvallen veroorzaakt.
Ten aanzien van de niet-vergunningplichtige windparken van minder dan 15 MW wordt in het Activiteitenbesluit bepaald, dat bij ministeriële regeling maatregelen kunnen worden vastgesteld ten behoeve het beperken of voorkomen van slagschaduw.
De voorschriften inzake slagschaduw en lichtschittering zullen met inwerkingtreding van het Besluit tot wijziging van milieuregels ongewijzigd blijven en vanwege aanpassing van de bijlage met vergunningplichtige inrichtingen voor meer windparken gaan gelden.
Ten gevolge van de inwerkingtreding van dit Besluit zullen immers meer windparken buiten de vergunningplicht vallen zoals hiervoor is toegelicht.
Burgers blijken vooral overlast te ervaren in het geval dat het beoogde windpark hun directe omgeving betreft.
Als dit niet hun 'achtertuin' betreft, staan zij daarentegen veelal zeer positief tegenover windenergie.
Een ruime meerderheid van de Nederlandse bevolking blijkt zelfs voorstander daarvan.
Omwonenden die een economisch belang hebben bij de exploitatie van de windparken, blijken bovendien vrijwel geen hinder te ondervinden van het windmolengeluid.
5 Is er voldoende ruimte?
5.1 Algemeen  Het vinden van geschikte locaties voor windturbines die voldoen aan alle genoemde materiële criteria, is niet eenvoudig.
Gelet op deze criteria is slechts een beperkt aantal gebieden in Nederland geschikt voor windparken.
De overheid kiest daarbij voor inpassing van grootschalige windparken.
Grootschalige opwek heeft om verschillende redenen de voorkeur van de overheid.
Door grootschalig wind te produceren wordt in een keer een grote bijdrage geleverd aan de doelstellingen.
Verder bestaan grote windparken uit grote turbines die een veel groter vermogen hebben dan de vaak kleinere solitaire turbines.
Een ander belangrijk argument om te kiezen voor grootschalig en clustering van windmolens is het tegengaan van de 'verrommeling' van het landschap en daarmee landschapsvervuiling.
Inzet op groot heeft vergaande consequenties voor het ruimtelijk beslag.
De windmolens die nu worden neergezet hebben veelal een impact die tot over gemeentegrenzen reikt.
De risicozones die gelden voor grote molens zijn groter dan de zones voor kleine turbines.
Tot voor kort ontbrak een overzicht of er voldoende ruimtelijke inpassingmogelijkheden voor nieuwe windparken zijn om de gestelde regeringsdoelstelling van 2000 MW extra in 2012 en 6000 MW in totaal in 2020 te realiseren.
Het overzicht valt bijvoorbeeld niet te ontlenen aan het Derde Structuurschema Elektriciteitsvoorziening (hierna afgekort SEV III), de landelijke structuurvisie voor grootschalige energieprojecten, en evenmin aan het recentelijk vastgestelde Nationaal Waterplan, dat immers niet ziet op windparken op land.
Daarnaast zijn slechts globale afspraken neergelegd in het met de provinciebesturen gesloten Klimaaten Energieakkoord.
In dit akkoord is bepaald dat de provincies een klimaatbestendige, energiebesparende structuurvisie vaststellen en daarbij energieprojecten en infrastructuur invullen.
Verder is daarin vastgesteld hoeveel elke provincie aan windenergie op land, en andere vormen van duurzame opwek, moet realiseren om de doelstelling van 20% duurzame energie in 2020 te behalen.
Het overzicht van de inpassingmogelijkheden begint geleidelijk te ontstaan.
Inmiddels valt een globaal overzicht te ontlenen aan diverse recente (ontwerp) provinciale planologische beleidsplannen.
Provinciebesturen hebben, ter uitvoering Klimaat- en Energieakkoord, in nieuwe (ontwerp) structuurvisies en omgevingsplannen zoekgebieden en locaties voor windparken aangewezen of zij zijn daar nu mee bezig.
In deze plannen wordt het strategisch ruimtelijk beleid vastgelegd.
In het kader van het vaststellen daarvan heeft een globale beoordeling plaatsgevonden van de genoemde materiële deelaspecten of zal deze (alsnog) plaatsvinden.
Deze plannen lijken de weg te openen naar realisatie van de extra 2000 MW windenergie.
De provincie Noord-Holland heeft bijvoorbeeld in zijn concept-structuurvisie een doelstelling van 430 MW windenergie in 2012 opgenomen.
In de periode daarna tot 2025 is het streven daar nog 600 MW aan toe te voegen.
Voor dit plan worden ook zoekgebieden voor nieuwe projecten aangewezen.
Het zoekgebied is het gebied dat in principe geschikt wordt geacht voor de desbetreffende projecten.
Nadere beoordeling en besluitvorming met betrekking tot de locatiekeuze is daarvoor wel nog nodig.
Een vergelijkbare aanpak is bijvoorbeeld gevolgd voor het in juni 2009 vastgestelde omgevingsplan voor de provincie Groningen en het ontwerp van de omgevingsvisie van de provincie Drenthe.
De ambities blijken per provincie te verschillen.
Provincies als Noord-Holland, Zuid-Holland, Groningen en Friesland hebben in hun structuurvisies en omgevingsplannen aangegeven de komende jaren veel in wind te willen investeren.
Het streven van deze provincies is om ieder afzonderlijk te komen tot gemiddeld 1000 MW in 2020.
Andere provincies zoals Drenthe, Overijssel, Gelderland, Limburg en Utrecht hebben veel minder vooruitstrevende doelen ten aanzien van windenergie.
Deze provincies geven aan dat windmolens niet in het landschap passen vanwege 'horizonvervuiling' of geven de voorkeur aan andere vormen van duurzame opwek.
Ook in het Klimaat- en Energieakkoord hebben deze provincies aangegeven minder aan windenergie te doen en zich meer te richten op andere vormen van duurzame opwek.
Structuurvisie Noord-Holland 2040, kwaliteit door veelzijdigheid, vastgesteld door GS, 16 februari 2010, p. 89 Winddoelstellingen.
Zoekgebieden voor grootschalige windenergie: Totaalkaart structuurvisie en themakaarten: p. 2 en 3.
De structuurvisie is nog niet van kracht.
In mei 2010 zal er opnieuw advies door PS worden gegeven.
De structuurvisie is wel al onderworpen aan een milieu effect rapportage.
Het plan-m.e.r bevat kritiek op de structuurvisie t.a.v.
windenergie: 'Wanneer de opgave voor windenergie die de provincie zich in de structuurvisie stelt wordt gerelateerd aan den (gekwantificeerde) rijksdoelstelling voor duurzame energie, moet worden geconstateerd dat de provincie daarmee slechts een heel klein deel van de landelijke doelstelling behaalt.
Behalve de doelstelling voor windenergie is het beleid in de structuurvisie weinig concreet en niet gekwantificeerd.
De mate waarin met het beleid in de structuurvisie wordt bijgedragen aan de doelstelling blijft daarom onduidelijk.
Bij uitwerking van verschillende in de structuurvisie aangegeven ingrepen zijn nog kansen voor duurzame energie te benutten.'
Als elk provinciebestuur datgene realiseert wat het in dit akkoord heeft toegezegd, zal er, inclusief het nu al gerealiseerd vermogen, in totaal 4200 MW op land staan.
Dit vermogen is nog bijna 2000 MW minder dan de beoogde 6000 MW windenergie op land in 2020.
Intussen wordt gewerkt aan een integraal overzicht van ruimtelijke inpassingsmogelijkheden op land voor de beoogde 6000 MW windenergie in 2020.
De eerste resultaten daarvan zijn vastgelegd in het een conceptrapport 'Ruimtelijk Perspectief Windenergie op Land' van het ministerie van VROM van februari 2010.
Een nadere, meer concrete, afweging en beoordeling van de genoemde materiële aspecten zal met betrekking tot de in de provinciale beleidsplannen aangewezen zoekgebieden echter nog moeten plaatsvinden bij het opstellen van beleidsplannen en de bindende planologische besluitvorming.
6 Slotbeschouwingen  Diverse nieuwe wettelijke regelingen van de afgelopen twee jaren en de komende tijd dienen uiteenlopende beperkingen weg te nemen voor ruimtelijke inpassing van windenergieprojecten.
Enerzijds zien deze op stroomlijning van de diverse besluitvormingsprocedures.
Een eerste belangrijke stap daartoe werd gezet met de inwerkingtreding RCR voor windparken van 100 MW en meer.
Met de inwerkingtreding van de Chw is vervolgens voor windparken van 5 MW tot 100 MW de PCR van toepassing geworden.
Met de inwerkingtreding van de Wabo wordt nog een stap toegevoegd aan de stroomlijning van besluitprocedures.
Deze wet en het daarop gebaseerde Besluit Wabo voorzien er bovendien in dat vaker dan nu het geval is voor oprichting van een windpark de reguliere vergunningsprocedure gevolgd kan worden in plaats van de uniforme openbare voorbereidingsprocedure, ook ten aanzien van windparken die groter zijn dan 15 MW, en dat minder windparken dan heden (milieu)vergunningplichtig zijn.
De tijdwinst die met toepassing van nieuwe besluitprocedures valt te behalen, is naar verwachting relatief gering.
De meeste tijd gaat in het algemeen immers zitten in het voorbereidende onderzoek en het verkrijgen van voldoende politiek en maatschappelijk draagvlak.
De nieuwe regelingen hebben op die fase echter geen betrekking.
Bovendien is essentieel dat in de beoordeling van een windenergieproject op basis van het criterium van een goede ruimtelijke ordening de genoemde toepasselijke materiële milieu- en natuuraspecten worden betrokken.
Deze nieuwe wettelijke regelingen laten deze verplichting onverlet.
De wetgever heeft met de geplande invoering van het Besluit tot wijziging van milieuregels windturbines beoogd enkele materiële obstakels weg te nemen.
In dat kader is vanuit de rijksoverheid naar verschillende normen gekeken en onderzocht of deze versoepeld konden worden.
Een grens lijkt niettemin bereikt.
Verdere versoepeling van regels kan voor meer overlast en onveilige situaties leiden.
Het voornoemde besluit heeft overigens geen betrekking op het ecologische aspect, dat in de praktijk één van de belangrijkste materiële beperkingen blijkt op te leveren.
Om daadwerkelijk handen en voeten te geven aan de regeringsdoelstellingen inzake windenergie en het Klimaat- en Energieakkoord hebben diverse provinciebesturen in hun nieuwe (ontwerp) structuurvisies en omgevingsplannen zoekgebieden voor nieuwe windparken opgenomen.
In dat kader heeft veelal al een globale afweging van de genoemde materiële aspecten plaatsgevonden of zal dat nog binnenkort plaatsvinden.
Dit draagt er aan bij dat geleidelijk een overzicht ontstaat van de op land beschikbare ruimte voor realisatie van de regeringsdoelstellingen.
Volgens de beleidsplannen die nu voor liggen, lijkt er voldoende ruimte beschikbaar te zijn voor de beoogde extra 2000 MW op land.
Of deze ruimte werkelijk beschikbaar is, zal uiteindelijk echter pas blijken bij het nemen van de concrete (planologische) besluiten.
Er bestaat echter nog nauwelijks zicht op of er daadwerkelijk voldoende ruimte voor is voor totaal 6000 MW aan windenergie op land is.
Microwindturbine    Innovatieve concepten  Verticale-as windturbines    Verticale-as windturbines (VAWT) hebben in vergelijking met horizontale-as windturbines vele nadelen.
De vermogenscoëfficient van een VAWT is zo'n 20% lager dan die van een windturbine met horizontale as (Jamieson, 2011).
Andere nadelen zijn de fluctuerende belasting, het doorgaans niet-zelfstartend karakter en het storend effect van de verbindingsstukken die nodig zijn om wieken aan de as te bevestigen.
Het is dan ook niet verwonderlijk dat verticale-as windturbines weinig commercieel succes gekend hebben.
Er is op dit moment geen enkele VAWT op de markt die qua rendement kan wedijveren met horizontale-as windturbines (HAWT).
De nadelen van een VAWT betekenen niet dat dit type geen plaats kan hebben in de productie van duurzame elektriciteit, maar dat de toepassing van VAWT voordelen moet hebben die opwegen tegen de inherente nadelen.
De potentiële voordelen van een VAWT zijn de onafhankelijkheid van de windrichting, het zelfs beter presteren bij opstroming en de lagere omwentelingsnelheid met als gevolg een lagere geluidsproductie.
Voor helixvormige VAWT resulteert een evenrediger verdeling van de massa en van de aerodynamische krachten bovendien in minder trillingen.
In het bijzonder in de nabijheid van bebouwing zijn de opgesomde voordelen substantieel.
Verticale-as windturbines met tegengestelde draairichting    In een aantal artikels van de groep van prof.
Dabiri aan de California Institute of Technology (Whittlesey et al., 2010; Dabiri, 2011) werd aangetoond dat door een zorgvuldige opstelling van verticale-as windturbines, met tegengestelde draairichtingen, spectaculaire rendementsverbetering bereikt kunnen worden.
De essentie van de zaak is dat windturbines met horizontale as in een windpark ver van elkaar geplaatst moeten worden om de hinder die de turbines van elkaar ondervinden tot een aanvaardbaar niveau te beperken.
Windturbines met verticale as kunnen dichter op elkaar geplaatst worden.
Hoewel de vermogenscoëfficient van een individuele windturbine met verticale as in een dergelijk park nog steeds lager ligt, is de totale opbrengst per vierkante meter grondoppervlak tot een factor tien groter dan voor een klassiek windpark.
Dit principe is ondertussen experimenteel bevestigd.
Het lijkt ons zeer waarschijnlijk dat het uitbuiten van dit principe een van de beste innovatiemogelijkheden biedt op het vlak van kleine windturbines.
Op dit principe is een octrooiaanvraag neergelegd in de Verenigde Staten en bij het World patent office (Dabiri and Whittlesey, 2010a,b).
Nieuwe materialen en fabricagetechnieken    De economische haalbaarheid van de bovenvermelde ideeëen staat of valt bij de mogelijkheid om goedkoop windturbines met verticale as te kunnen produceren.
Om dit te kunnen bereiken moet men in de eerste plaats naar de turbinebladen kijken.
Deze maken het grootste deel van de kost uit en worden doorgaans vervaardigd in composietmateriaal, via een nog steeds arbeidsintensief proces.
Het gebruik van metaal zou een serieproduductie toelaten van verticale-as windturbines die ingezet kunnen worden in windparken.
Metaal biedt het bijkomend voordeel van robuustheid en duurzame recyclage.
Om die reden hebben de projectuitvoerders samen met het Fraunhofer-instituut in Chemnitz (D) een Cornet proposal ingediend om turbinebladen voor VAWT te fabriceren uit metaal via moderne hydroforming technieken.
Windturbines op of tussen gebouwen    Rooftop-mounted wind turbines    De windcondities op hoogbouw zijn veelal goed genoeg om een redelijke terugverdientijd te bekomen voor microwindturbines.
Voor het Manhattangebouw in Brussel bijvoorbeeld is de gemiddelde windsnelheid gemeten tussen juli 2010 en juli 2011 4.9 m/s (Nicolaz Guidon [3E], persoonlijke mededeling), vergelijkbaar met de windcondities in Middelkerke (bijlage A.1).
Ondanks dit potentieel is verder onderzoek nodig om de haalbaarheid van rooftop-mounted turbines na te gaan.
In de eerste plaats is er nood aan een grondige studie van de structurele effecten van de trillingen veroorzaakt door een windturbine op verschillende soorten gebouwen, en naar montagesystemen die de effecten van deze trillingen beperken.
Verhoging van de windsnelheid door bebouwing    Venturi-effect    Het Venturi-effect of concentrator effect tussen gebouwen biedt de mogelijkheid om zelfs in een bebouwde omgeving hoge windsnelheden te halen.
Er bestaan reeds een aantal gebouwen waarvan de vormgeving is aangepast aan het verbeteren van het rendement van windturbines door het verhogen van de lokale windsnelheid (Mertens, 2006).
Veelal wordt hierbij gebruik gemaakt van aerodynamische kanalisatie van de wind zoals bvb.
in straalpijpen gebeurt.
De lokale verhoging van de windsnelheid die hiermee gepaard gaat noemt men het Venturi-effect.
Deze locale verhoging van de windsnelheid kan een beduidende verhoging opleveren van de energieopbrengst van een kleine of middelgrote windturbine.
Als proof-of-principle schatten we in de volgende paragraaf de energiewinst door het Venturi-effect voor een eenvoudig ontwerp en leggen het verband met het elektriciteitsverbruik van een gemiddeld Vlaams gezin.
De praktische problemen met een dergelijk ontwerp zijn uiteraard legio.
We gaan op deze problemen hier niet verder in, maar illustreren de innovatiemogelijkheden door een geïdealiseerd voorbeeld.
Toepassing op een appartementsgebouw voor 50 gezinnen    Een appartementsgebouw met een grondoppervlakte van 800 m2 en een hoogte van 25 m, zou ongeveer 50 gezinnen huisvesten (appartementen van 80 tot 115 m2).
Dezelfde grondoppervlakte van de bebouwing kan bijvoorbeeld worden gesplitst in 8 elementen van 100 m2, met een straalpijp tussen de verschillende elementen.
Een bovenaanzicht van een mogelijke configuratie wordt getoond in onderstaande figuur.
Door deze opstelling wordt de opbrengst geoptimaliseerd.
Op de plaats van ieder windturbine-icoon staan 4 verticaal gestapelde windturbines van 2,7 m diameter.
Er werd uitgegaan van een hoogte van 25 m voor de gebouwen.
Deze configuratie is opgebouwd uit blokken waartussen openingen zijn om de wind met een lokaal verhoogde snelheid door te laten.
Verhoging van de windsnelheid    Een schatting van de verhoging van de windsnelheid tussen de blokken werd bekomen aan de hand van een CFD-simulatie (Computational Fluid Dynamics) met het programma OpenFOAM.
Volgende figuur toont de windsnelheid op 4 m hoogte.
Hierop is te zien hoe de wind in het centrum van de vernauwing versnelt tot 1,69 maal de instroomsnelheid.
Gezien het vermogen evenredig is met de derde macht van de windsnelheid, vergroot het vermogen met een factor 4,8.
Invloed van variabele windrichting    De voorgestelde configuratie in deze schatting werkt enkel wanneer de wind invalt op de opening voor de vernauwing.
Wanneer de wind t.o.v.
de optimale invalshoek 90 graden gedraaid is, leveren de turbines in de vernauwing nagenoeg geen energie.
Er dient dus nagegaan te worden hoe de windsnelheid op jaarbasis verdeeld is over de verschillende windrichtingen.
Als voorbeeld beschouwen we Zelzate en gebruiken we meetgegevens van het nabijgelegen KNMI meetstation Westdorpe.
De belangrijkste bijdrage tot de energie wordt geleverd door de zuidwestelijke windrichting, met 27% van de totale beschikbare windenergie.
Wanneer de opening van de straalpijp gericht wordt naar het zuidwesten, levert de noordoostelijke windrichting eveneens een bijdrage van 17%.
Dit betekent dat een zuidwest-noordoost gerichte straalpijp 44% van de totale beschikbare energie opvangt.
Opbrengst    Indien het gebouw 25 m hoog is, kan iedere straalpijp 4 boven elkaar geplaatste windturbines bevatten van 2,7 diameter.
(Er wordt verticaal 1 rotordiameter tussen de turbines gelaten).
Dit laat toe om 8 x 4 = 32 turbines te plaatsen.
We nemen als voorbeeld een 2,7 m windturbine van EC Industries, omdat deze een vermogenscurve heeft die snel stijgt bij bescheiden windsnelheden.
Een windturbine van dit type levert jaarlijks ongeveer 2500 kWh in de windcondities van Zelzate.
Wanneer deze configuratie geplaatst zou worden in Zelzate zou de jaarop- brengst 32 x 2500 x 4.8 x 0.44 = 169 MWh/jaar bedragen.
Aannemende dat een doorsnee gezin met één meter een gemiddeld jaarverbruik heeft van 3500 kWh, kan het elektriciteitsverbruik van 48 van de 50 gezinnen volledig gedekt worden door de geproduceerde windenergie in de voorgestelde configuratie.
Om redenen van eenvoud zijn een aantal effecten niet in deze opbrengstschatting opgenomen.
Sommige effecten, zoals de toename van de vermogenscoëffcient bij toenemende snelheid, verhogen de opbrengst.
Andere, zoals het verticale profiel van de snelheid, verminderen de opbrengst.
Een afweging van deze effecten suggereert dat de hier gepresenteerde schatting juist is tot op een factor twee.
Verdere innovatie    De grote variatie in kwaliteit van kleine windturbines is typisch voor een jonge markt.
In een dergelijke markt is er zeker nog ruimte voor technologische innovatie, zowel op het vlak van aerodynamica als op het vlak van de generatoren en de controle.
Regelmatig verschijnen innovatieve windturbines op de markt die potentieel een verbetering kunnen betekenen ten opzichte van bestaande ontwerpen (zie onderstaande figuur).
Er is nood aan testvelden om snel duidelijkheid te verschaffen over de reeële kwaliteit van deze ontwerpen.
Resultaten van SEPEN (Site Expérimental pour le Petit Eolien National) geven eerder tegenvallende resultaten voor de Nheowind, maar zeer goede resultaten voor de Windspot van het Spaanse Sonkyo Energy.
Deze laatste turbine heeft een inventief passief pitchmechanisme, waarvoor een patent is aangevraagd (Berbegal Pastor and Bornay Rico, 2010).
Het recent gelanceerde Small Wind Turbine Field Lab in Oostende biedt het potentieel om Vlaamse bedrijven en overheden duidelijkheid te verschaffen over de kwaliteit en geluidsproductie van verschillende kleine windturbines, en zal op deze manier innovatie kunnen aandrijven.
Ook het demonstratieproject in Puyenbroeck zal van onschatbare waarde zijn, zeker gezien de strenge eisen die aan de turbines gesteld worden.
Offshore windenergie, onmisbaar en economisch verantwoord   Offshore windenergie, onmisbaar en economisch verantwoord  Offshore windenergie is een belangrijke pijler van het SER energie akkoord: de bouw van 3500 MW aan offshore windvermogen is gepland.
De eis daartoe is dat kosten met 40% zullen dalen.
In dit artikel wordt beargumenteerd en onderbouwd dat deze kostenreductie daadwerkelijk in 2023 kan worden bereikt.
Inleiding  Het is voor de Nederlandse samenleving noodzakelijk om op lange termijn volledig over te stappen op duurzame energiebronnen.
Dit geldt enerzijds vanuit urgentie: eindigheid van de voorraad fossiele brandstoffen, veiligheid en afvalverwerking van kerncentrales, onafhankelijkheid in energievoorziening en klimatologische begrenzingen.
Anderzijds geeft de verduurzaming van energiebronnen ook kansen: nationaal opgewekte energie zoals windenergie en zonne-energie stimuleren de economie en creëren hoogwaardige groene banen.
De technische haalbaarheid van offshore windenergie is inmiddels wel bewezen getuige de ruim 60 offshore windparken met in totaal 9000 MW geïnstalleerd vermogen dat eind 2014 in bedrijf is.
De kosteneffectiviteit is een belangrijk aandachtspunt.
Om de grootschalige bouw van offshore windparken voort te zetten moeten bedrijven leren om dat efficiënter en effectiever te doen.
Om kosten te verlagen en de daarvoor nodige innovaties in de praktijk te demonstreren is het noodzakelijk offshore windparken te bouwen die momenteel ondersteuning van de overheid vereisen.
De windindustrie is er van overtuigd dat een 40% kostenreductie voor offshore windenergie haalbaar is in 2023 ten opzichte van 2010.
Hierdoor zal de grootste stap zijn gezet dat offshore windenergie een financieel-economisch duurzaam alternatief is.
Hiertoe zijn wereldwijd tientallen onderzoekprogramma's in uitvoering waarin door universiteiten, onderzoeksinstellingen en industrie wordt samengewerkt aan innovatieve oplossingen die de kosten verder verlagen.
De Nederlandse overheid heeft in het Energie Akkoord belangrijke voorwaarden gesteld voor de verdere uitrol van offshore windenergie als onderdeel van de 16% duurzame energie in 2023 voor Nederland.
Een belangrijke voorwaarde is het halen van de 40% kostenreductie doelstelling voor de kosten van offshore windenergie.
Dit artikel beschrijft op welke wijze deze 40% kostenreductie gerealiseerd kan worden o.a. op basis van ECN innovaties en onderzoeksprogramma's.
Kosten  De kosten van offshore windenergie wordt uitgedrukt in Levelized Cost of Energy (LCoE) [€/MWh].
De LCoE wordt berekend door alle kosten die moeten worden gemaakt gedurende de hele levensduur van het wind park te delen door de netto energieproductie gedurende die periode.
De kosten omvatten alle activiteiten die door alle actoren betrokken bij het realiseren van een offshore wind park worden uitgevoerd om windstroom aan het landelijke elektriciteitsnet te leveren.
Dit omvat kosten van hardware (ontwerp, windturbines, fundamenten, kabels, transformatoren), kosten voor het verkrijgen van vergunningen, locatie onderzoek, milieuonderzoek, kosten van financiering, kosten van transport en installatie, kosten van beheer en onderhoud en kosten van verwijderen van een offshore windpark.
In dit artikel beschrijven we de wijze waarop de kostenreductie van 40% behaald kan worden.
Ter referentie beschouwen we hiertoe een windpark van 700 MW, 25 km uit de kust, bestaand uit 175 windturbines met elk een nominaal vermogen van 4 MW met een rotordiameter van 116,5 meter, aanbesteed in 2010.
We hanteren de gemiddelde windcondities op 25 km voor de Nederlandse kust.
Met het kostenmodel van ECN windenergie berekenen we de LCoE op basis van de referentie.
Vervolgens worden innovaties en optimalisaties toegepast en de invloed op de LCoE beschreven.
Kostenreductie strategieën  Het op zee toepassen van grotere rotoren op turbines met gelijkblijvend maximaal vermogen heeft een tweetal belangrijke voordelen:  Grotere opbrengst en een groter aantal equivalente vollasturen per jaar.
Hiermee wordt de elektrische infrastructuur efficiënter gebruikt: meer kilowatturen met vrijwel gelijke investering.
Een hogere voorspelbaarheid van de elektriciteit opbrengst wat leidt tot lagere onbalans kosten.
De windturbines en de opgewekte energie worden door het opschalen niet vanzelf goedkoper.
Zonder toepassen van technologische vernieuwingen, zoals innovatieve rotormaterialen en innovatieve constructies zouden de kosten zijn gestegen.
De windenergie industrie er in is geslaagd steeds grotere turbines op de markt te zetten terwijl de opwekkosten op turbineniveau gelijke trend heeft gehouden met de afmetingen.
De kostenreducties worden gerealiseerd in andere delen van het totaalsysteem.
Denk bijvoorbeeld aan de fundaties, installatie, transport en onderhoud en de elektrische componenten en infrastructuur.
Een windpark bestaande uit grotere turbines leidt ertoe dat turbines elkaar minder beïnvloeden.
De vergroten van onderlinge afstanden tussen de windturbines leidt tot lagere verliezen door onderlinge zogwerking, terwijl de kosten van en de verliezen in de langere elektriciteit kabels in het windpark toenemen.
ECN modellen tonen aan dat voor het referentiepark het vergroten van de onderlinge afstanden van 5 naar 9 maal de rotordiameter een kostenreductie in LCoE van maar liefst 6% inhoudt.
Het vergroten van de kavels voor de volgende tranches in de Noordzee heeft daarmee aantoonbaar, directe invloed op de kosten.
Onderhoud en beheer van offshore windparken levert veel groene banen en beslaat ongeveer 20% van de totale kosten.
Innovaties op dit gebied doen ertoe.
Er zijn schaalvoordelen door het delen van onderhoudsservices met naburige parken.
Verbeterde monitoring en innovatief gebruik van beschikbare informatie verschuift correctief onderhoud (reageren op een storing) naar preventief onderhoud (condition-based onderhoud).
Preventief onderhoud is substantieel goedkoper en zorgt ervoor dat storingen gedurende periodes met veel wind worden voorkomen.
Hiermee kan tot 20% worden bespaard op deze kosten of wel 4% van de LCoE.
Het ontwikkelen van onderdelen van een windpark kan niet los worden gezien van het hele windpark.
Ondanks dat windpark ontwikkelaars een zo goed mogelijke optimalisatie uitvoeren is verdergaande integrale afstemming en optimalisatie mogelijk.
De integrale ontwerp methodiek heeft ECN uitgevoerd op het referentie-windpark met de volgende aspecten: windmetingen en energie opbrengstschatting, selectie van windturbines, elektrische componenten, inter-array kabels en export kabels, logistiek en bijbehorende infrastructuur, O&M strategie en optimalisatie.
Het effect van de verregaande integrale ontwerp methodiek op de kostenreductie van Offshore Windenergie bedraagt zo'n 6%.
De kosten van financiering is een overkoepelend onderwerp, dat door alle aspecten van een offshore windpark wordt bepaald.
De volgende verbeteringen worden verondersteld: Verbeterde track record van partijen door deelname aan andere succesvolle projecten.
Verbeterde transparantie bij de aanbesteding van offshore projecten.
Delen van de risico's tussen projectpartners.
Financiering door overheid van demonstratie en validatie van innovaties.
Reduceren van het aandeel eigen vermogen in de financiering.
Grotere rol van de overheid bij vergunningen en surveys dan voorheen.
De verhouding van eigen vermogen tot vreemd vermogen verschuift van 1:2 in 2010 tot 1:3 (¼ eigen, ¾ vreemd) in 2020.
De interne rentevoet op het eigen vermogen vermindert van 15% tot 12,5% en de rente op vreemd vermogen van 7,5% naar 6%.
Dat betekent dat kapitaalskosten dalen van 10% naar 7,6%.
Voor de komende Nederlandse offshore windparken verzorgt TenneT de aansluiting van het park aan het hoogspanningsnet.
TenneT realiseert hiermee een reductie van 10% op de kosten van energieopwekking door standaardisatie, inkoopvoordelen, systeem optimalisatie en leereffecten van de netaansluiting.
Doordat TenneT de aansluiting realiseert reduceren de risico's van de ontwikkelaars wat de kosten van financiering positief beïnvloedt.
Resultaten  Met behulp van het kostenmodel van ECN windenergie zijn de beschreven innovaties en andere kosten-reducerende maatregelen doorgerekend.
De procentuele reducties van de LCoE van de referentie situatie zijn weergegeven in tabel 3.
Conclusies  De uitgevoerde kostenanalyse door ECN toont dat een reductie van de LCoE van 40% voor offshore windparken binnen een periode van 10 jaar haalbaar is.
De analyse is conservatief en er is uitzicht op verdere kostendaling na 2023.
De aangetoonde kostenreductie van 40% wordt door verschillende actoren binnen de totale waardeketen gerealiseerd: de overheid, de projectontwikkelaar, de fabrikanten, de offshore bedrijven, de beheerders, de financiers en de netbeheerder.
Kostenverlagende innovaties  De bijdrage van innovaties aan de 41% kostenreductie zijn significant, ongeveer de helft.
Innovaties aan offshore windparken dragen in totaal 21% bij aan de beschreven kostenreductie.
Bij de bouw van nieuwe offshore windparken worden veel innovaties toegepast; een bijvoorbeeld is de snel ontwikkelende turbinetechnologie.
Echter, in de praktijk zijn er belemmeringen om veelbelovende maatregelen toe te passen in het ontwerp van windparken.
Niet-geverifieerde innovaties worden verondersteld extra risico's te vormen, waarmee de kosten stijgen voor het aantrekken van met name vreemd vermogen.
De weg naar kostenverlagende innovaties kan wezenlijk worden verkort door het beschikken over effectieve offshore testfaciliteiten en laboratoria.
Ontbrekende test- en demonstratie-faciliteiten moeten op zo kort mogelijke termijn beschikbaar komen.
Realisatie van het Leeghwater offshore testpark laat feitelijk te lang op zich wachten.
Bijlage 1 – diverse kostenaspecten offshore windparken  Een overzicht van de verschillende categorieën kosten over de gehele levensduur van een offshore windpark.
Tabel 1.
Opbrengst en kosten categorieën van offshore windparken Energieopbrengst Hardware (technisch ontwerp wind park, wind turbines, draagconstructies) Elektrische infrastructuur (inter-array kabels, export kabels, transformator en convertor stations) Logistiek en Infrastructuur t.b.v.
transport en bouw Installatie van wind turbines en infrastructuur, inclusief net aansluiting Projectontwikkeling tot en met financial close Bedrijf en Onderhoud (O&M) Ontmanteling en recycling  Bijlage 2 – Overzicht parameters referentiepark en innovatief park  De parameters van het referentiewindpark worden in tabel 2 getoond, samen met de parameters van het windpark na het toepassen van innovaties en andere kosten-reducerende maatregelen.
